\id MAT
\h MOTHI
\mt MOTHI
\toc3 MOT
\mt2 Legkie Gom Hobor
\im Legiebuo: Mothi
\im Lega oie: Judaigunore
\im Lega oiede sonnuo: A.D. 50
\ip Mukti goriebuo ebode sombonde Puron Niomanot bhalukkani agami hoda huo oie. Itchiore Puron Niomot Tar sej hodagani dener perai seir shot bojor pore, the Tar Puobuore ei pittimit padeie. Goda serogan Gom hoborot Jisur jibon, moron, ar morattun jiei udonar hoda lega age. Mothio A.D.50 ei Gom hoboran legkiede ien degebartei Jisu olode ekjon Puron Niomot huo oiede munigunor agami hodagani gudi jebartei hi ham gorsie. The nirdistogori ei boibuo legkiede Judaigunore bujei dibartei je Jisu olode Mukti goriebuo (Messia ).
\ip Mothior onnio aro ekkan nang age, sien olode Levi. Probuie tare mon poriborton gori dibar ar apostol ijebe dagibar agendi the ekjon hajana tulie elo(Mak.2:14). Sei amolot Romiogune Judaiguno ugure sajon goridak, senottei Judaigune tharare sottru ijebe degidak. Hajana tuliegune ei sottrugunottei hajana tulidak ar tharattei siottun ek bhag rageidak. Probuie ei bojong hamanottun nigili ebartei Mothiore dagkie. The tare poriborton gorsie ar ei Gom hoboran legibartei tare hamot lageie.
\ip Ei Gom hoboranor polim oddiot ei boibuor mul hodagan porisoi gori die age. Jisu olode Messia. The olode Abrahamor Puo, ar ek bhagot bongso talikagane sienor proman de. The aro Davidor Puoio. Goda Mothio boibuot Davidor ar rejjioganor sombonde onek bar lega age. Jisu olode sei Rajabuo je Puron Niomanor agami hodagani puripurno gorsie. The olode Israelor Mukti goriebuo. The aro goda jadtunor Mukti goriebuoio. Goda bek jadortun sisjio banebartei Jisur uguman ei Gom hoboranot sejot lega age. Mothio tar hoboran poriegunore poriskar gori buje dibartei ei boibuo dole-dalei sajeie. The Jisur jibon ar Tar sebona hamani tin bhage bhag gorsie. Ei tin bhag olode Rajabuor jugol ona (1:14:16), Rajabuor jonogonottei sebona hamani (4:17-16:20), ar Rajabuor mristu, garana ar morattun jiei udona (16:21-28:20). Prottiek bhagot Mothio tar hodagani nanagan bisoiloi bhag gorsie. The aro itihaj ar sigkie denar moidde ekkan onnio aro ekkanor dorkarigan degeie. Tar begottun moillioban sigkiegan olode Mounnottun dede dhormo upodeschan (bhag.5-7).
\ip Jisu olode goda bek jadtunor Rajabuo ar Mukti goriebuo. Amattun hamakkai tare bischias gora poribo ar tare leik adana dorkar.
\c 1
\s Jisu Kristor Purbo-puruschun
\r Luk 3:23-38
\p
\v 1 Jisu Kristo Davidor bongso ar Davide Abrahamor bongso. Igun olakke Jisu Kristor buro-burigun.
\v 2 Abrahamor puo olode Isaak, Isaakor puo Jakob, Jakobor puo olode Juda ar tar bheiun.
\v 3 Tamari dine Judar puo olakke Perez, Zera. Perezor puo Hesron, Hesronor puo Aram.
\v 4 Aramor puo Aminadab, Aminadabor puo Nahson, Nahsonor puo olode Salmon.
\v 5 Salmonor puo Boaz, mabuo elode Rahabi, Boazor puo Obed, Obedor mabuo olode Ruthi. Obedor puo Jesi.
\v 6 Jesir puo olode David raja. David rajar puo olode Solomon. Solomonor mabuo olode Urior mogkuo.
\v 7 Solomonor puo Rehabom. Rehabomor puo Abija, Abijar puo olode Asa.
\v 8 Asar puo Jehosapad. Jehosapador puo Jehoram, Jehoramor puo olode Uzzia.
\v 9 Uzziar puo Jotham, Jothamor puo olode Ahaz. Ahazor puo olode Hezekia.
\v 10 Hezekiar puo Manasi, Manasir puo Amon. Amonor puo olode Josia.
\v 11 Josiar puo Jekonia ar Jekoniar bheiun Babylonor manuschune Israel manuschunore banidajit nibar lokke jormo oion.
\v 12 Tharare Babylonot banidajit nejanar porendi Jekoniar puo Shealtiele jormo oie. Shealtielor puo Jerubabel.
\v 13 Jerubabelor puo Abiudor, Abiudoro puo Eliakim. Eliakimor puo olode Azor.
\v 14 Azoror puo Zadog. Zadogor puo Akim. Akimor puo olode Eliud.
\v 15 Eliudor puo Eliazar. Eliazaro puo Mothan. Mothanor puo olode Jakob.
\v 16 Jakobor puo Joseb. Josebe olode Merir neg. Sei Merittun Jisu jormo oie. Manjie tare Kristoio hon.
\v 17 Sebeden beg pirigun Abrahamottun duri Davidor song olakke soiddio piri. Davidottun duri Babylonot banidajit nionde somoi song olakke soiddio piri. Ar Babylonot banidajit nionde somoiottun duri Kristo song olakke soiddio piri.
\s Jisu Kristor Jormo Hoda
\r Luk 1:26-38; 2:1-7; Jhn 1:14
\p
\v 18 Jisu Kristor jormogan olode edogkie: Tar ma Meri Josebpoi jodon bananar porendi, hintu thara ekhaborot no thagke Meri Pobitro Apta darai pedoli oie.
\v 19 Hintu tar negkuo Josebe dharmitto manus elo hinottei, the Merire manjior mujungot itjiot phelei dibar no selo. The Merire mure-mure sari dibar mone-mone thik gorsie
\v 20 Hintu Josebe ien bhabi sanar porendi, Probur ekkuo sorgo-dud sobone-sobone tar idu dega dinei tare holo, “Joseb, Davidor bongso, tui Merire tor mog ijebe lobar no dores. Haron tar pedot agede sibie olode Pobitro Aptar.”
\v 21 The ekkuo morod puo phudebo, tui tar nangan Jisu thoi dis. Haron the tar manuschun tharar pabpanittun mukti goribo.
\v 22 Ien begkan ghodi gelode jene Probuie munibuor muendi hoiede sien puron oi:
\v 23 “Suno, ekkuo shodi gabur-milie pedoli obo, the ekkuo morod puo phudebo. Tare ‘Immanuel’ nang thoi dibag.” Sienor orthogan, “Amar loge Itchior age.”
\v 24 Sebeden, Josebe ghumottun jagilo. Tare Probur sorgo-dudtuoi ugum dede doge-doge gorilo. Sebeden, the Merire lo-lo.
\v 25 Hintu Puobuo no oi song the Meri loi ek haborot no thai. Polim morod Puobuore Josebe nang thoi dilode Jisu.
\c 2
\s Pugor Pundigkune
\p
\v 1 Herod rajar amolot, Judea dejor Bethlehem adamot Jisu jormo onar porendi pugottun pundigkunδ Jerusalem sohorot ejchion.
\v 2 Sebeden thara pujor gorilakki, “Judaiunor Rajabuo jormmeiegidie sibie hudu? Pugendi tar tarabuo ami degkiei ar tare salam goribartei ami ejchiei.”
\v 3 Jokke Herod rajai sei hoboran sunilo, the sintiet porilo ar goda Jerusalem sohorot manuschuneo sintiet porilak.
\v 4 Sebeden the beg manuschunor Guruthagurun ar dhormo niomor mastorun eksomare dagi, tharattun pujor gorilo, “Kristo hudu jormeibogi?”
\v 5 Thara Herodore uttor dilak, “Judea dejor Bethlehem adamortei edogkie gori munibuoi legkie:
\q
\v 6 ‘Tui Judea dejor Bethlehem, Judea dejor sohoro moiddie tui hono din begottun sigon noi. Haron tor Bidiriettun ek jon sason-gorie bhar obo, the mor Israel manuschun rakkoli obo.’”
\p
\v 7 Sei jeredi Herode mure-mure pundigkunore daginei, hon somoi tarabuo dega die tharattun pujor gori lo-lo.
\v 8 Ar tharare the sei hodagan hoinei Bethlehemot tharare dipadelo, “Jaw ar gome-dalei sigon gurobuore togeiogoi. Ar jokke tumi tare suph po, more hobor duo, muio tare salam gori paronggoi para.”
\v 9 Suno, raja hodagan sunonar porendi pundigkune gelak. Ar thara pugendi degkuonde tarabuo sigon gurobuo agede uju lungegoi song tharattun akke-akke ja dhorilo.
\v 10 Tarabuo deginei pundigkune baari hujhi olak.
\v 11 Jokke thara ghoro bidirie somilakkoi, sigon gurobuo ar tar ma Meri somot deginei, thara adu pari tare salam gorilak. Sebeden tharar dhon-baksu hulinei sigon gurobuore dan dilakke sona, poiriek ar mura.
\v 12 Sebeden thara Herodor sidu phiri no jebartei Itchiore tharare sobone-sobone uij dilo. Senottei thara oinnio podedi thara nijor dejot phiri gelak.
\s Egypt Dejot Dhei jeie Hoda
\p
\v 13 Pundigkun janar porendi probur ekkuo sorgo-dud sobone-sobone Josebor sidu dega dinedi tare holo, “Herode gurobuore morei pebartei togar. Senottei, tui uth, gurobuore ar tar mare loinei Egypt dejot dhei ja. Ar mui tore jedog dinsong no hong, sedog dinsong sidu thagkoi.”
\v 14 Sebeden Josebe udi, the gurobuore ar tar mare loinei reide-reide Egypt dejot gelo.
\v 15 Herode no more song the sidu thelo. Ien ghodi gelode jene Probuie munibuor darai hoiede sien puron oi, “Egypt dejottun mor Puobuore mui dagi anilung.”
\s Guro Morei Pheleie Hoda
\p
\v 16 Jokke Herode pugor pundigkune tare phagi mari jeion bili buji pari, the baari rak olo. The pundigkunottun tarabuor somoibuo pujor gori loiede doge, Bethlehemot ar tar seropala jaganit di bojor ar di bojorattun tole beg morod puogun morei pheleibartei the ugum dilo.
\v 17 Siendoi muni Jeremia legkiede hodagan puron olo.
\v 18 The legkie de,
\q “Rama adamot bug pora oinei gujuri-gujuri hande ro suno jeie. Rakilir puogun morsion hinottei haner, tare huno jone bujei no parton.”
\s Egypt Dejottun Phiri Ejana
\r Luk 2:39-40
\p
\v 19 Hintu Herod rajar moranar porendi, Egypt dejot Probur ekkuo sorgo-dud Josebor sidu sobone-sobone dega dinedi tare holo,
\v 20 “Tui uth, gurobuore ar tar mare loinei Israel dejot phiri ja.Gurobuore morei pheleibar seionde sigun morchion.”
\v 21 Sebeden the udinei, gurobuore ar tar mare loinei Israel dejot phiri elo.
\v 22 Hintu Judea dejot Arkelauze tar bab Herodor azai raja uttie bili Josebe suninei, the sidu jebar dorelo. Itchiore tare sobone-sobone uij denar porendi, the Galili dejot gelo.
\v 23 The ekkan adamot jei, siot bojotti gorilogoi. Sei adamor nangan olode Nazareth. Siendoi munigune hoionde hodagan puron olo, “Manjie tare ‘Nazareth hullie’ hobak.”
\c 3
\s Johonor Phogodang
\r Mak 1:1-8; Luk 3:1-20;
\r Jhn 1:6-8, 15-28
\p
\v 1 Sei somoiot baptisma goridie Johone Judea dejor moruobomit einei phogodang gorer.
\v 2 The hor, “Itchioro rejjiogan hai ejchie hinottei tomar monani phiro!”
\v 3 Ei Johonor sombonde muni Isaiar darai ei hodagan ho oie,
\q “Moruobomit ek jonor roi horte: ‘PROBUR podtan hajeinei, tar podtani uju goro.’ ”
\p
\v 4 Ar Johone the nije uduo hejchoi bunnie habor uri thai, ar tar homorot samarar homor pijoni pini thai. Ar the shuduo-phiring ar jharo modhu hedo.
\v 5 Sei somoi, manus Jerusalem sohorottun, goda Judea dejottun ar goda Jordan sorar seropala jaganittun tar sidu gelak.
\v 6 Ar tharar pabpani haam heinei Jordanot tartun baptisma lolak.
\v 7 Hintu Johone jokke shagor Pharisi ar Sadduki tar idu baptisma goribartei ettonde degilo, the tharare holo, “Bijollo sabor bongsogun, ebode rakkanottun dhei jebartei honna tomare uij dilo?
\v 8 Tomar monani pabottun phireio bili manjie degon para ham goro na.
\v 9 Ar tumi mone-mone no hoio, ‘Amar bab Abrahame amattei agedo.’ Haron mui tomare hongor: Itchiore ei silunottuno Abrahamottei puo banei di pare.
\v 10 Ikkunu gajchunor gorat hurolan thuo oie. Jei gajchuot gom gulo no doribo, sibie goschei dinedi agunot phelei die obo.
\v 11 “Tomar monani phireio hinottei, mui tomare jodepode gori panit baptisma gori duongor. Hintu mortun bes oborug ek jon ejer. Mui tar jodaganio boie dibar lak noi. The tomare Pobitro Aptaloi ar agundoi baptisma gori dibogi
\v 12 Tar ghomun gome-dalei boier dinedi gola-ghorot bhorei thobartei tar hulogan adot loinei age. Hintu sobhagun huno din no morede agunot puri pheleibo.”
\s Jisur Baptisma
\r Mak 1:9-11; Luk 3:21-22;
\r Jhn 1:29-34
\p
\v 13 Sei somoi Galili dejottun Jisu lungilogi. The Johonottun baptisma lobartei Jordan sorat tar idu elo.
\v 14 Hintu Johone ien hoinei tare badha dibar selo, “Mui tortun baptisma lona dorkar, a hittei tui mor idu baptisma lobartei elede?”
\v 15 Jisu Johonore uttor dilo, “Ikkunuttei ien goribar dena. Haron edogkie gori ami beg dharmig niomani purei dena hamakkai dorkar.” Sebeden Johone raji olo.
\v 16 Johone Jisure baptisma gori denar jogon-togon, Jisu panittun udi elo. Ar sawh, tartei sorgogani huli die oie. Johone Itchioro Aptabuo ekkuo hodoro dogkie oinei lambegi ar Jisur ugure portegi degilo.
\v 17 Sebeden jogon-togon sorgottun ekkuo sobdo bhar olo, “Ibie olode mor agojor Puo, tar ugure mui baari hujhi olung.”
\c 4
\s Jisur Porikkie
\r Mak 1:12-13; Luk 4:1-13
\p
\v 1 Sei porendi Diabolaδ Jisure lub degeinei pabot pheleibartei Aptai tare moruobomit nejeilo.
\v 2 Solis din solis reid ubos thanar porendi Jisure ped porai dorilo.
\v 3 Sebeden Diabolaδ tar idu einei tare holo, “Tui judi Itchioro puo os, ei silun pidie obartei ugum de.”
\v 4 Hintu Jisu uttor dilo, “Sastrot ien lega age, ‘Manus bana pidieloi no bajibak, hintu Itchioro muottun bhar oidie hodaloi bajibak.’ ”
\v 5 Sebeden Diabolaδ tare pobitro sohoranot nejeilo. Ar the tare Mondiro suischieng badhi-sugkuor ugure thiei bajei dilo.
\v 6 Ar the holo, “Tui judi Itchioro Puo os, iottun jham de. Haron Sastroie hoi,
\q ‘Tor thengani silot dhuz no hai para, Itchiore tar dudtunore tortei ugum dibo. Thara tore ad-padi thebakki.’ ”
\p
\v 7 Jisu tare holo, “Sastrot ien lega age, ‘Tor PROBU Itchiorbuore tui porikkie no seis.’ ”
\v 8 Aro, Diabolaδ Jisure ekkuo shanggadik ojol mounot tulilogoi. Siottun the songsaro beg rejjiogani ar sienir beg oborugkani tare degeilo.
\v 9 Sebeden Diabolaδ Jisure holo, “Tui judi nije bukpari porinei more tobona gorinei tor Probu bili more mani los, ieni begkani mui tore dim.”
\v 10 Sebeden Jisu tare holo, “Soitan, iottun jagoi! Sastrot ien lega age, ‘Tor PROBU Itchiorbuore tobona goris, ar tui bana tare sebona goris.’ ”
\v 11 Sebeden Diabolaδ Jisure phelei gelogoi. Ar sawh, sorgo-dudtune einei tare jotton gorilakki.
\s Galili Dejot Jisur Phogodang
\r Mak 1:14-15; Luk 4:14-15
\p
\v 12 Sebeden Johonore jiel-hanat bhoreion bili Jisu suninei, the Galili dejot phiri elo.
\v 13 Nazareth adaman the sari jeinei Kapernaum sohorot rolo. Ien olode Galili sagoro parot, Zebulun ar Nephtali zelar bamot,
\v 14 jene muni Isaiar darai ho oiede hodagan puron oi,
\q
\v 15 “Bilo parot, Jordan sorar uhuledi, Zebulun ar Nephtalir bamot, Be-jadtunor Galili dejot,
\v 16 jei manuschune andharot agon sigune ekkan asarjio phor degilak. Ar morana jagat, sabbath agonde sigunor ugure phor phudilogi.”
\p
\v 17 Sei lokkettun duri Jisu prosar gora arambo gorilo. Ar the hor, “Sorgo rejjiogan hai ejchie hinottei tomar monani phiro!”
\s Jisur Polim Sisjio Dagana
\r Mak 1:16-20; Luk 5:1-11; Jhn 1:35-42
\p
\v 18 Ar Jisu Galili sagoro parot berade, the di bheiore, Simon, tare Pitor hon ar tar bheibuo Andriore sagorot ekkan jal pelade degilo. Haron thara olakke jallie.
\v 19 Sebeden, Jisu tharare dagilo, “Mor loge ejo, mui tomare manus dhorie jallie banem.”
\v 20 Ar jogon-togon tharar jalani phelei jeinei tar loge gelak.
\v 21 Ar siottun hottur jeinei, the aro oinnio di bheiore degilo. Zebedior puo Jakob ar Jakobor bheibuo Johon. Thara ekkan nawt tharar bab Zebedi somot boinei jalani tundon. Jisu tharare dagilo.
\v 22 Ar jogon-togon thara nawgan ar tharar babpuo phelei jei tar loge gelak.
\s Jisu Balukjon Gom Gorilo
\p
\v 23 Jisu Galili dejot beg jaganit berei-berei, synagogot sigkie dilo ar Itchioro rejjiogano gom hoboran prosar gorilo. Ar manuschunor beg biedi ani ar beg aw-sugkiegun the gom gori dilo.
\v 24 Tar hoboran goda Syria dejot shidie gelo. Senottei, manuschune beg aw-sugkiegun tar idu anilak. Sigune nanan biediloi ar pireloi dug padon. Bhude peie, bandor pagol, ar ajorchie pirellieo elak. Sigunore the beg gom gori dilo.
\v 25 Ar shagor manus Jisur loge gelak. Sigune ejchionde Galili dejottun, Dekapolis bamottun, Jerusalem sohorottun, Judea dejottun ar Jordan sorar uhulottun.
\c 5
\s Mouno Pidit Dhormo Prosar
\r Luk 6:20-26
\p
\v 1 Sebeden Jisu manjior jhagkun deginei, the ekkuo mounot udilogoi. The bojanar porendi, tar sisjiogun tar idu elak.
\v 2 Sebeden Jisu tharare sigkie die dorilo,
\q1
\v 3 “Jigune aptadi gorib, thara hoballie. Haron sorgo rejjiogan olode sigunor.
\q1
\v 4 “Jigune mono dugot agon, thara hoballie. Haron Itchiore sigunore mono suge thobo.
\q1
\v 5 “Jigune nombro, thara hoballie. Haron pittimigan sigunor dhon-sompotti obo.
\q1
\v 6 “Jigune ped pora ar pani saj dogkie mone-prane Itchioro ischie doge goribar sade hosto bhug goron sigun hoballie. Haron Itchiore sigunore mon purei dibo.
\q1
\v 7 “Jigune manjiore doye goron thara hoballie. Haron Itchiore sigunore doye goribo.
\q1
\v 8 “Jigunor ontor pobitro thara hoballie. Haron sigune Itchiorore degibak.
\q1
\v 9 “Jigune milie-mili ham goron, thara hoballie. Haron Itchiore sigunore tar puo hobo.
\q1
\v 10 “Jigune Itchioro ischie doge gorte manjie tharare dug-hosto lagan, thara hoballie. Haron sorgo rejjiogan olode sigunor.
\p
\v 11 “Manjie mortei tomare insie gorilie, dug-hosto lagele ar mijie-mijie gori beg nanan horab hoda tomar biruddie hole, tumi hoballie sie.
\v 12 Ei sedogkie gori tomar agendi elakke munigunoreio manjie dug-hosto lageion. Hintu tumi shanggadik hujhi oinei utchob goro. Haron tomartei sorgot ekkan oborug poriskari thoidie oie.
\s Nun Ar Phor
\r Mak 4:21-23, 9:50; Luk 8:16-18,
\r 11:33-36, 14:33-36
\p
\v 13 “Tumi olade pittimir nun. Hintu nunonor judi nunsuogan no thai, salen, hingori nunonore aro nunsuo gori para jebo? Ien gunor no lakkie obo. Senottei manjie ien barendi phelei duon sebeden uron.
\v 14 “Tumi olade songsaro phor. Ekkuo mouno pidit ekkan sohor banilie lugei thoi no pare.
\v 15 Huno jone serag dhoreinei lei dagi no thon. Hintu serag-danit thon, ar ghoro bidirie beg manuschunore seragkuoi phor de.
\v 16 Ei sedogkie gori tomar phoran manjior mujungot phudok. Sebeden tomar gom hamani thara degibak ar tomar sorgo Babore baini goribak.
\s Niomanir Puripunnuo
\p
\v 17 “Mosir Niomani bah, munigunor sigkiegani bhonggo gori dibartei mui ejchiong bili tumi no bhappo. Sieni bhonggo gori dibartei mui no ejong, hintu sieni puripunnuo gori dibartei mui ejchiong.
\v 18 Mui tomare soittio hodagan hongor: Jedog dinsong sorgo ar pittimi boij no jai, sedog dinsong begkani ghodi no gele, Niomanittun huno din ekkuo sigon orok \f + sigon orok: Grik iota; Grik bonnomalar bego sigon okkor.\f* bah, ekkuo phuduoioδ bad jedo noi.
\v 19 Senottei, je nahi ei ugumanittun ekkan samannio ugum no mane ar manjiore sien no manibartei sigkie de, Itchiore sorgo rejjiot tare begottun gunor no lakkiebuo hobo. Hintu je nahi ei ugumani mane, ar manjiore manibartei sigei, Itchiore sorgo rejjiot tare gunor manuschuo hobo.
\v 20 Mui tomare hongor, tomar dharmigkani dhormo niomor mastorunor ar Pharisigunor dharmigkanittun bes no ole, tumi huno din sorgo rejjiot somi peda noi.
\s Huni Sombonde Jisur Sigkie
\p
\v 21 “Tumi suinniode ago dinor manuschunore Niomane hoie, ‘Hun no goris. Je hun gore, the bijierot puribo.’
\v 22 Hintu mui tomare hongor, je tar bheibuor ugure magana-magana rak tule, the bijierot puribo. Ar je tar bheibuore judi hoi, ‘Behup!’ The Senhedrinot jebar lak. Hintu judi je hoi, ‘Be-akkol!’ The norogor agunot jebar lak.
\v 23 “Senottei, jokke tui tor danan pallienganot anos, ar tor bheibuor tor biruddie monot dug age bili siot judi tor idot ude,
\v 24 tor danan pallienganor mujungot phelei jei, akke tor bheibuo sidu jeinei tarloi milie-mili ogoi. Tar porendi einei tor danan Itchioro idu utchorbo gorischi.
\v 25 “Tor biruddibuoi tore kuduot no nejade, jade-jade tarloi hoschiegani seret gori sireis. Sedogkie no ole tor biruddibuoi tore agimuor adot gojei dibogoi. Ar agimuoi tore polischuor adot gojei dibogoi. Sebeden mondiro polischuoi tore jiel-hanat bhorei thobogoi.
\v 26 Mui tore soittio hodagan hongor, ekkuo poijieδ bagi theleio tui siottun nigili pede noi.
\s Sineli Sombonde Jisur Sigkie
\p
\v 27 “Tumi suinniode ago dinor manuschunore Niomane hoie, ‘Tui shanda no goris.’
\v 28 Hintu mui tomare hongor, je ekkuo miliere lub laginei rini sai, the tar ontorot honatto shanda gorsie.
\v 29 Senottei judi tor den sogkuoi tore pabot pelai, sibie hueinei lugimari dis. Tor goda heyegan norogor agunot porana darane tor ek onggo hani onagan tortei gom obo.
\v 30 Ar judi tor den adtane tore pabot pelai, sien habi phelei lugimari dis. Tor goda heyegan norogor agunot porana darane tor ek onggo hani onagan tortei gom obo.
\s Sara-sari Sombonde
\r Mot 19:3-10; Mak 10:2-12;
\r Luk 16:18
\p
\v 31 “Niomane ieno hoi, ‘Je mog sari de the tar mogkuore shur hagos dok.’
\v 32 Hintu mui tomare hongor: Shanda duj bade je tar mogkuore sari de, the tar mogkuore shanda gora bajeide. Ar je siennie gori sarsie milie loi, theo shanda gore.
\s Sobot Haanar Sombonde
\p
\v 33 “Ar ebar tumi suinniode ago dinor manuschunore Niomane hoie, ‘Mijie sobot no heis. Hintu Probu sidu mannioschie sien sireis.’
\v 34 Hintu mui tomare hongor, Shobai sobot no heis. Sorgo shakki gori sobot no heis, sien olode Itchioro singason.
\v 35 Pittimigan dhorinei sobot no heis, sien olode tar theng thoidie jaga. Jerusalem sohoranan dhorinei sobot no heis, ien olode moha rajar sohor.
\v 36 Ar tor madat dhorinei sobot no heis, haron tui ekkan sulo mone hole hala ar mone hole dhub gori no paros.
\v 37 Ole, ‘Oi’ ar no ole, ‘Noi’ hoio. Ei barattun ole, sien bojonggottun.
\s Hena Uguronar Sombonde
\r Luk 6:29-30
\p
\v 38 “Tumi suinniode Niomane hoie, ‘Sogor azai sog ar dador azai dad.’
\v 39 Hintu mui tomare hongor: Tor ugure je oborad gore, sibier ugure hena no ugureis. Judi huno jone tore den hanjabat suoran, bang hanjabagano padi dis.
\v 40 Ar judi je huno jone tor shilummuo lobartei torloi mogoddima goribar sai, tare tor huttuoio lobartei dis.
\v 41 Je huno jone judi tore tar poja ek meilδ boi bajei de, sien di meil boi dis.
\v 42 Je mage tare dis. Ar je tortun udor mage tartun tui muon no phireis.
\s Sottru Hospanar Sombonde
\r Luk 6:27-36
\p
\v 43 “Ek jone hoiede sien tumi suinnio, ‘Tor paralliegunore tui hos pei pebe, ar tor sottrugunore tui hinsie no goris.’
\v 44 Hintu mui tomare hongor, tomar sottrugunore hos peio. Jigune tomare geil duon sigunore asirbad duo. Jigune tomare hos no pan sigunore gom ham gori duo. Jigune tomare gome bebohar no goron, ar tomare dug-hosto lagan sigunottei bor magi duo,
\v 45 Jene tumi sorgo Babor puo aw para. Haron the gom manuschunottei ar bojong manuschunottei tar belan tuli de. Ar the dharmig ar pabi manuschunottei jhor di de.
\v 46 Jigune tomare hospan judi tumi bana sigunore hos pele, hi poriskari peba? Hajana-tullieguneo siennie goronde noi ni?
\v 47 Ar tumi judi bana tomar bheiunore salam janeile, oinnio jonottun bes hi goror? Hajana-tullieguneo siennie goronde noi ni?
\v 48 Senottei, tomar sorgo Babe jeannie puripunnuo, tumio sei doge puripunnuo uo puribo.
\c 6
\s Dan-Dhormo Sombonde
\p
\v 1 “Hobotdar, manjiore degebar-tei tumi tharar mujungot dan-dhormo no gorsio. Judi goro, salen tomar sorgo Babottun tumi hitchu poriskari no peba.
\v 2 “Senottei jokke tumi dan-dhormo goro, phagaragunor sannie no gorsio. Tharare manjie baini goribartei synagogot ar pode-ghade thara begol bajeinei dan-dhormo goron. Mui tomare soittio hodagan hongor, thara honatto tharar poriskarigan peion.
\v 3 Hintu tui jokke dan-dhormo goros, Sokkene tor den adtane hi gorer tor bang adtane hobor no pok.
\v 4 Ei sedogkie gori tor dan-dhormogan ghubone die obo. Sebeden tor Babe, ghubone sei thaidie sibiei, hulomela gori tore poriskari dibo.
\s Bor Maganar Sombonde
\r Luk 11:1-4
\p
\v 5 “Ar tui jokke bor magos, phagaragunor sannie no goris. Manjie tharare degon para, thara synagogot ar podo dojorot thieinei bor magibar gom pan. Mui tomare soittio hodagan hongor, thara honatto tharar poriskarigan peion.
\v 6 Hintu tui jokke bor magibie, tor gudhibuor bidirie somes. Tar porendi duoran nadinei ghubone thaidie tor Babottun bor magis. Sebeden tor Babe, ghubone sei thaidie sibiei, hulomela gori tore poriskari dibo.
\v 7 Hintu tumi jokke bor mago, Be-jadtunor dogkie gori ortho sara hoda bar-bar hoinei bor no magkio. Haron thara mone goronde thara jokkene bar-bar hon, tharar Itchiorbuoi tharar bor maganagani sunibo.
\v 8 Senottei tumi thara dogkie no gorsio. Tumi bor no magode tomar Babe tomar hi dorkar the hobor pai.
\q1
\v 9 “Senottei, edogkie gori tumi bor magkio: Amar sorgo Bab, tor nangan pobitro ok.
\q1
\v 10 “Tor rejjiogan ejok. Tor ischie sorgot jedogkie goron, ei pittimitio sedogkie gortok.
\q1
\v 11 “Amare nitto hebar mojim bhat oi para dis.
\q1
\v 12 “Amar ugure duj goronde sigunore mab di die dogkie, tuio amar dujchani mab goris.
\q1
\v 13 “Amare hu-podedi no nis. Hintu bojongguottun amare rokkie goris. Haron rejjiogan, hemodagan ar mohimagan umore-umor tor. Amen.
\p
\v 14 “Judi tomar biruddie manjie duj goronde sieni mab duo, tomar sorgo Babeio tomar dujchani mab dibo.
\v 15 Hintu judi tumi manjiore mab no duo, salen, tomar Babeio tomar niom bhonggogani mab no dibo.
\s Ubos Thanar Sombonde
\p
\v 16 “Tumi jokke ubos thago, phagaragunor dogkie suduo muo gori no thagkuo. Thara ubos agon gori manjie debartei tharar muoni dog-judo goron. Mui tomare soittio hodagan hongor, thara honatto tharar poriskarigan peion.
\v 17 Hintu tui jokke ubos thas, tor muon dhoinei dhoi tel madat dis,
\v 18 jene manjie tui ubos agos bili hobor no pan para. Hintu ghubone thaidie bana tor Babe dege para goris. Sebeden tor Babe ghubone sei thaidie sibiei hulomela gori tore poriskari dibo.
\s Sorgot Dhon Joma Sombonde
\r Luk 12:33-34
\p
\v 19 “Tomar nijottei pittimit dhon joma no gorsio. Idu phuge haan, jangare dhore ar surune sominei sur goron.
\v 20 Hintu tomar nijottei sorgot dhon joma goro. Sidu phuge no haan, jangare no dhore ar suruneio sominei sur no goribak.
\v 21 Haron tomar dhonani jiot thai tomar monanio siot thebo.
\v 22 “Sog olakke heyeganottei seragor dogkie. Senottei tor sog gom ole, tor goda heyegan phor obo.
\v 23 Hintu tor sog horab ole, tor goda heyegan andhar obo. Senottei tor bidirie phoran judi andhar ole, sei andharan hodog ghur andhar obo!
\v 24 “Huno jone di jon girojor ham gori no pare. Haron ek jonore the hinsie goribo ar ek jonore the hos pebo bah, the ek jonore agudinei ar ek jonore the bis degibo. Tumi eksomare Itchioror ar dhon-sompotti daji oi parta noi.
\s Sidie no Gorsio
\r Luk 12:22-31
\p
\v 25 “Senottei mui tomare hongor: Tomar poranani bajibartei hi heba ar tomar heyeganittei hi uriba hi piniba sidie no gorsio. Poranan haiddiottun bes dorkar ar heyegan habor-suborottun bes dorkar noi ni?
\v 26 Pheigkunore sawh. Thara noio hujuon ar noio habon Tobuio tomar sorgo Babe tharare habar. Pheigkunor darane tumi bes moillio noi ni?
\v 27 Hintu tomartun honna sidie gorinei tar heyegan ek adδ lamba gori pare?
\v 28 “Uron-pinonor sombonde tumi a hittei sidie goro? Mado phulun hingori dangor on bhabi sawh. Thara hamio no goron ar shuduoio no hadon.
\v 29 Hintu mui tomare hongor, Solomonore oborug gori shajileo esannie ekkuo phulor dogkie doul odo noi.
\v 30 Madot edchie jei herani age ar hellie suluot phelei die obode sienire judi Itchiore sedog shajele, oh hom bischias-bolagun! Sittun bes tomare the no shajeibo ni na?
\v 31 Senottei sidie no gorsio ar no hoio, ‘Hi hebong?’ Bah, ‘Hi uribong pinibong?’
\v 32 Be-jadtune ieni onsur togan. Ieni begkani tomar dorkar lagede tomar sorgo Babe hobor pai.
\v 33 Hintu akke Itchioror rejjiogan ar Tar dharmigkan togo. Sebeden ieni bara, sieni begkani tomare dibo.
\v 34 Hellier sidie hellie goribo hinottei, helliettei sidie no gorsio. Ek dinor hosto ek dinottei jodasto.
\c 7
\s Dujot Dhoranar Sombonde
\r Luk 6:37-42
\p
\v 1 “Manjiore dujot no dhorsio, sebeden tomareo dujot dhora no obo.
\v 2 Haron jei doge tumi manjiore dujot dhoro, sei doge manjie tomareo dujot doribak. Ar tumi jei mabpoi mabo, tomareo sei mabpoi maba obo.
\v 3 “Tor bheibuor sogkuot phejagan degos hintu tor nijor sogkuot gaj hottagan agede sien a hittei no bhabos?
\v 4 Ar sunis, tor nijor sogkuot gaj hottagan age, a hingori tor bheibuore hobe sei, ‘More de tor sogkuottun phejagan huei duong’?
\v 5 “Oh phagarabuo! Akke tor nijor sogkuottun gaj hottagan huo, sebeden tor bheibuor sogkuottun phejagan huei dibartei porak-porak gori degibie.
\v 6 “Hugurunore pobitro jinij no duo. Ar sugorunor mujungor tomar muktogun phelei no duo. A no ole thara sieni uribak ar phirinei tomare dappenei phari phelebak.
\s Mago, Togo, ar Baschuo
\r Luk 11:9-13
\p
\v 7 “Mago, tomare die obo. Togo, tumi peba ar baschuo, tomare huli die obo.
\v 8 Haron je mage the pai. Je togai the suph pai ar je baschiei tare huli die oi.
\v 9 “Tomar moiddie judi tar ek jon puoi pidie mage, tare sil die agon nahi?
\v 10 The judi maj mage, the hi tare sap dibo?
\v 11 Tumi gom noi oineio tomar puogunore gom-gom jinij di jano, senottei tomar sorgo Babe jigune magon sigunore sittun bes gom jinij a hittei no dibo?
\v 12 Senottei manjie tomartei jei doge goridibar tomartun mone hoi, tumio manjiortei sei doge beg gorsio. Ien olode Mosi Niomanor ar munigunor sigkie orthogan.
\s Sigon ar Ojar Pod
\r Luk 13:24
\p
\v 13 “Sibie-sippie girie duora-nodi somo. Haron nas oidie jaganot lungegoidie girie duoran ar podtan olode ojar ar utchuo. Ar sindi jeieio bes.
\v 14 Jibonanot lungegoidie girie duoran olode sibie-sippie ar podtan olode aghattie hinottei bana hoiek jone gori ien suph pan.
\s Gom Gajot Gom Gulo
\r Luk 6:43-45
\p
\v 15 “Bhes dhorsie munigunottun uije thagkuo! Ugure-ugure degte bera-shagolo dogkie gori thara tomar idu ejon, hintu bidirie-bidirie thara jodepode jharbuo huguro dogkie.
\v 16 Tumi tharar pholunor darai tharare puro gori sini loi pariba. Hada jaburot anggur no dhoron, ar hojoi-ludit dumur gulo no dhoron.
\v 17 Ei sedogkie gori prottiek gom gajot gom gulo dhoron, ar bojong gajot bojong gulo dhoron.
\v 18 Hintu gom gajot bojong gulo dori no paron, ar bojong gajotio gom gulo dori no paron
\v 19 Ar jei gajchuot gom gulo no doribuo, sibie goschei dinedi agunot phelei die obo.
\v 20 Senottei tumi tharar pholunor darai tharare puro gori sini loi pariba.
\v 21 “Jigune more hon, ‘Probu, Probu.’ Sigun begkun sorgo rejjiot somi paribakke sien noi. Hintu je mor sorgo Babor ischie doge gore bana the somi paribo.
\v 22 Sei dinnuot onek manjie more hobak, ‘Probu, Probu, ami tor nange Itchioro hobor no hoi ni na? Ami tor nangandoi bhud dabei no di ni na ar onek amok ham no gori ni na?’
\v 23 Sebeden mui tharare pang gori bhangi hom, ‘Niom saragun, mortun jogoi! Mui tomare no sinong.’
\s Di-Dhoronor Ghor tullie
\r Luk 6:47-49
\p
\v 24 “Senottei, je mor ei hodagani sune ar gore, the ei gyeni manuschuor sannie. Gyeni manuschuoi tar ghoran silluor ugure tullie.
\v 25 Sebeden jhor dinei paniban olo. Ar boier beinei ghoranot bajilo. Hintu ghoran silo ugure tullie hinottei bhangi no porilo.
\v 26 Ar je mor ei hodagani suninei no gore, the ei bhul manuschuor sannie. Bhul manuschuoi tar ghoran horoli ugure tullie.
\v 27 Sebeden jhor dinei paniban olo. Ar boier beinei ghoranot bajhi, ghoran bhangi porilo. Sien hi asarjio dor gore para!”
\v 28 Jokke Jisu hoda hoi phureilo, manuschune tar sigkieniloi shanggadik amok olak.
\v 29 Haron the dhormo niomor mastorunor dogkie noi, hintu odhikar-bola dogkie gori sigkie die.
\c 8
\s Ek jon Pharangi Manus
\r Mak 1:40-45; Luk 5:12-15
\p
\v 1 Jokke Jisu mounnuottun lami elo, jhag-jhag manus tar pune-pune olak.
\v 2 Sawh, ek jon pharangi manus Jisur idu einei tar mujunge bukpari pori salam gorinei holo, “Probu, tortun mone hole more sudduo gori paros.”
\v 3 Jisu tar adtan babei tare dhorinei holo, “Mortun mone hor, sudduo ok.” Ar jogon-togon tar pharangigan sudduo olo.
\v 4 Sebeden Jisu tare holo, “Seis hobotdar, ien harore no hos. Hintu Dhormo mastoro sidu jeinei degagoi. Ar thara hobor pan para shakki ijebe, Mosi ugum dede doge dan gorischoi.”
\s Senapotibuor Bischiaschan
\r Luk 7:1-10; Jhn 4:43-54
\p
\v 5 Jisu Kapernaumot sominei ek jon soinnio ugure senapotiδ tar idu einei sahajjio goribartei hujoli gorilo.
\v 6 The Jisure holo, “Probu, mor gaburbuo ajorchie pirellie oinei ghorot pori age. The baari hosto par.”
\v 7 Jisu tare holo, “Mui eim, tare gom gori dimbi.”
\v 8 Hintu senapotibuoiδ holo, “Probu, mor ghoro bidirie tore bhoreibar mor lak noi. Hintu bana tui holeio mor gaburbuo gom obo.
\v 9 Haron muio odinor tole agong. Soinnioguneio mor odinor tole agon. Mui ei soinniobuore ‘Ja!’ hole, the jai. Ar mui ei soinniobuore ‘Ai!’ hole, the eje. mui mor banidajibuore ‘Ien gor!’ hole, the gore.”
\v 10 Jisu sei hodagan suninei, the amok olo ar tar pune-pune jadonde manuschunore holo, “Mui tomare soittio hodagan hongor, Israel manuschunor moiddieo edogkie jodepode bischias gorie mui lagot no pang.
\v 11 Ar mui tomare hongor, onek manus pugottun ar pojimortun ebag. Thara sorgo rejjiot Abraham, Isaak ar Jakob dagi loge bojibak.
\v 12 Hintu sorgo rejjiogano projagun barendi an-dharanot phelei die obo. Siot thara dad hamere-hamere hanibak.”
\v 13 Ar Jisu ek shot soinnio ugure senapotibuoreδ holo, “Ghorot ja. Tui jeannie gori bischias gorsios, siennie gori tortei mui ien gori dim.” Ar thik sei somoiot tar gaburbuo gom oie.
\s Jisu Bhaluk Jon Gom Gorilo
\r Mak 1:29-34; Luk 4:38-41
\p
\v 14 Jisu Pitoror ghorot sominei Pitoror shuribuo jor oinei bischonot pori agede degilo.
\v 15 Jisu tar adtan dhoridinei tar joran gom olo. Sebeden the udinei tharare lobiot gorilo.
\v 16 Sajonnie oinei, manuschune onek bhude peie manus tar idu anilak. The ekko hodai bhudtun dabei die ar beg aw-sugkiegun gom gorilo.
\v 17 Siendoi muni Isaia hoiede hodagan puron olo,
\q “The amar bolneieni lolo, ar amar biedigani bugilo.”
\s Jisur Loge Jade Horos Age
\r Luk 9:57-62
\p
\v 18 Jisu tar seropala manjior jhag deginei tar sisjiogunore sagoro uhule jebartei ugum dilo.
\v 19 Sekke ek jon dhormo niomor mastor tar idu einei holo, “Guruthagur, tui jidu jas mui tor pune-pune eim.”
\v 20 Sebeden Jisu tare holo, “Sialunottun haath age ar agajot uronde pheigkunottun bha age. Hintu Munischioro Puobuottun tar siriebuo thobaro jaga nei.”
\v 21 Ar oinnio ek jon tar sisjioi tare holo, “Probu, babare garebartei more akke jebartei onumoti de.”
\v 22 Hintu Jisu tare holo, “Mor loge ai. Moragune tharar nijor moragun garadok.”
\s Jisu Jhoran Thamei Dilo
\r Mak 4:35-41; Luk 8:22-25
\p
\v 23 Sebeden Jisu ekkan nawt uduonar porendi tar sisjiogune tar loge gelak.
\v 24 Ar sawh, sagoranot borboh bah dorilo. Pani tubole nawganore jhabar. Hintu Jisu ghum jar.
\v 25 Tar sisjiogune tar idu einei tare jageinei holak, “Probu, amare rokkie gor! Ami dubir.”
\v 26 Jisu tharare holo, “Oh hom bischias-bolagun, a hittei doror?” Sebeden the udinei udi, boieranore ar sagoranore gobinei, boieran ar sagoran jodepode olor olo.
\v 27 Ar sisjiogune ien degi amok oinei holak, “Ibie henjannie manus? Boierani ar sagoraneio tar hoda mani pai.”
\s Jisu Di Jon Bhude peie Gom Gorilo
\r Mak 5:1-20; Luk 8:26-39
\p
\v 28 Jisu Galili sagoror uhuledi Gerasin manjior dejot lunginei, dijon bhude peie manus shojanholattun einei tar idu dega dilakki. Thara shanggadik dorgore para hinottei, sei podtanodi huno jon jei no paron.
\v 29 Thara jogar pari Jisure holak, “Itchioro Puo Jisu, tui amare hi gorte sas? Somoibuo no ette amare tui sasti dibartei ele ni na?”
\v 30 Tharattun hottur durot dangor ek pal sugor sorton.
\v 31 Ar bhudtune Jisure hujoli gorinei holak, “Tui judi amare nigilei duos uo sugoro palluor bidirie amare dipada.”
\v 32 Ar Jisu tharare holo, “Jo!” Bhudtune manuschunottun nigili jei sugorunor bidirie somilakkoi. Ar sawh, goda sugor palluo jhok pori, tarengodi porinei sagorot panit dubi mori gelak.
\v 33 Sei sugorun soreiegune sekke daba-daba jeinei sohorot somi sugorunor hi-hi ghottie begkani hobor hoiondoi. Ar bhude peiegunor hi-hi ghottie thara hoiondoi.
\v 34 Ar sawh, goda sohoro manuschun Jisure sebartei nigili elak. Tare deganar porendi, manuschune tharar bamottun jebartei Jisure hujoli gora dorilak.
\c 9
\s Jisu Ek Jon Adur Gom Gorilo
\r Mak 2:1-12; Luk 5:17-26
\p
\v 1 Senottei Jisu nawt udinei sagoran par oinei tar nijor adamot elo.
\v 2 Ar sawh, manuschune sokkene ek jon ajorchie pirellie padi ugure palgit porei tar idu bhaar gori anilak. Ar Jisu sei manuschunor bischiaschani deginei, the ajorchie pirelliebuore holo, “Put, mon shanti gori thak. Mui tor pabpani mab dilung.”
\v 3 Ar sawh, siot hoiek jon dhormo niomor mastorune thara mone-mone hodon, “Ei Manuschuoi Itchiore sorjar.”
\v 4 Ar Jisu thara mone-mone hodonde ien buji parinei, tharare holo, “Tumi mone-mone a hittei bojong bhabor?
\v 5 Hubon hode juit obo, ‘Mui tor pabpani mab dilung,’ bah ‘Udinei adi ja’?
\v 6 Hintu Munischioro Puobuottun pabpani mab goribar pittimit odhihar age. Sien tumi hobor pebartei ien mor gora porer. Sebeden Jisu ajorchie pirelliebuore holo, “Uth, tor padibuo tulinei tor ghorot ja.”
\v 7 Sebeden manuschuoi udi tar ghorot gelogoi.
\v 8 Manuschune ien deginei amok olak ar esannie hemoda manjiore dede Itchiorbuore baini gorilak.
\s Jisu Mothire Dagilo
\r Mak 2:13-17; Luk 5:27-32
\p
\v 9 Ar Jisu siottun jade Mothi nange the ek jon manus degilo. The hajana tulede ghoranot boi age. Jisu tare holo, “Mor loge ai!” Sebeden Mothi udi tar loge gelo.
\v 10 Ar edogkie olo, Jisu ghoro bidirie bhat poiot boitsiede lokke, sawh, onek hajana-tullie ar pabi manus einei Jisur ar tar sisjiogunore loge hebartei bolakki.
\v 11 Pharisigune ien deginei, thara Jisur sisjiogunore holak, “Tomar guruthagurbuoi hajana-tullie pabigunor somare a hittei bhat haar?”
\v 12 Hintu Jisu sien suninei holo, “Ni-rugi manjiortei daktor no lage, hintu aw-sugkiettei daktor lage.
\v 13 Tumi jeinei ei orthogan Sastrottun shigi logi, ‘Doyegan sang, dali no sang.’ Haron mui dharmig manuschun dagibartei no ejong, hintu pabottun mon phiran para, pabigun dagibartei mui ejchiong.”
\s Ubos Thanar Sigkie
\r Mak 2:18-22; Luk 5:33-39
\p
\v 14 Sebeden Baptisma gori die Johonor sisjiogun Jisur idu einei tare holak, “Ami ar pharasigune ubos thei. A hittei tor sisjiogune ubos no than?”
\v 15 Ar Jisu tharare holo, “Nuo-jameior loge thele tar somarsiegune monot dugot thebak parapang? Hintu dinun ebag, sebeden nuo-jameibuore tharattun pharok gori neja obo, sokkene thara ubos thebak.
\v 16 “Huno jone puron haborot mar no gallie nuo haborloi tali no duon. Haron nuo taligandoi puron haboran tana jei phadagan ojar obo.
\v 17 Ar huno jone taza angguro ros puron samarar holliet no bhoran. Judi bhorele, taza angguro roschane puron samarar holliebuo phulei phadi phelebo. Angguro roschan nigili jebo ar samarar holliebuo borbat obo. Taza angguro ros nuo samarar holliet bhorana, sebeden duo pod gome gori thebo.”
\s Roga Milie Ar Mora
\s Milie-Shawh buo
\r Mak 5:21-43; Luk 8:40-56
\p
\v 18 Jisu sei hodagani tharare horte lokke, sawh, ek jon synagog lobiot gorie tar idu einei the nije Jisur mujungot bhug pari salam gori porinei holo, “Mor jhibuo ikkie molode, hintu tui einei tor adtani tar ugure tuli dile, the aro jeda obo.”
\v 19 Sebeden Jisu udi tar pune-pune gelo ar tar sisjioguneo tar loge gelak.
\v 20 Ar sawh, siot ekkuo baro bojorchie ridupirie-bola milie elo. The Jisur pije-pije einei tar haboro hazat dhorsiegi.
\v 21 The mone-mone holo, “Mui bana tar haboran dhorilieo gom om.”
\v 22 Ar Jisu pijendi rini seinei tare deginei holo, “Jhi, sahoj gor, tor bischiaschane tore gom gorilo. Ar sei lokkettun duri miliebuo gom olo.”
\v 23 Ar jokke Jisu synagog lobiot-goriebuor ghoro bidirie somilogoi, the bashi-bajeiegunore ar joul gortonde manuschunore degilogoi.
\v 24 The tharare holo, “Pod duo! Milie-shawhbuo daw no more the daw ghum jar.” Sebeden thara tare azilak.
\v 25 Manuschunore the barendi nigilei denar porendi, milie-shawhbuoi agede gudhibuot Jisu sominei tare addot dhorinei sebeden milie-shawhbuoi udilo.
\v 26 Ei hoboran sei bamot goda shidie gelo.
\s Jisu Ar Di Jon Sog Han
\p
\v 27 Ar Jisu siottun jadegoi dijon han manjie ro sari-sari, tare dagi-dagi tar pune-pune jadon, “Davidor puo, tui amare doye gor.”
\v 28 Ar the ghoro bidirie sominei, han manuschune tar idu elak, sebeden Jisu tharare holo, “Ien mui gori parim bili tumi bischias goro ni?” Thara tare holak, “Bischias gori, Probu.”
\v 29 Sebeden Jisu tharar sogkun dhori dinei holo, “Tumi bischias gorode doge-doge ok.”
\v 30 Ar tharar sog gom olak. Sebeden Jisu tharare shokto gori uij dinei holo, “Seio, ien harore no hoio.”
\v 31 Hintu thara siottun nigili jeinei tar sombonde hoboran sei bamot beg jaganit phogodang gori dilak.
\s Jisu Ar Ek Jon Bup
\p
\v 32 Sei dijon manus jadondoidie lokke, sawh, hoiek jon manjie ek jon bhude peinei madi no parsie manus Jisur idu anilak.
\v 33 Ar Jisu bhudtuo dabei denar porendi, amad oi roiede manuschuoi hoda hoi parilo. Sebeden manuschune amok oinei holak, “Ami huno bar Israel dejot edogkie no degi.”
\v 34 Hintu Pharisigune holak, “Bhudo rajar darai the bhud dabei de.”
\s Ham Gorie Hom
\p
\v 35 Jisu beg sohoranit ar adamanit jeinei synagogot sigkie dilo ar Itchioro rejjio gom hoboran prosar gorilo. Ar manuschunor beg biedigani ar beg aw-sugkani the gom gori dilo.
\v 36 Ar the manjior jhagkun degile, tartun sit puri ude. Haron thara upai-sara oinei sintiet pori rakkoli sara bera-shagolo obostani dogkie oi agon.
\v 37 Sebeden Jisu tar sisjiogunore holo, “Phojolani deibar jodepode shagor age, hintu ham gorie hom.
\v 38 Senottei, phojol dieie jhumot dipadebartei phojolanir Girojchuore shokto gori hujoli goro.”
\c 10
\s Jisu Baro Jon Apostol Padeilo
\r Mak 3:13-19, 6:7-13; Luk 6:12-16, 9:1-6
\p
\v 1 Jisu tar barojon sisjio tar idu dagi, hajorchie aptagun dabei di paribartei ar nanan biedi ar pirellie gom gori diparibartei odhihar dilo.
\v 2 Igun olakke barojon apostolunor nangani: Bego akke olode Simon, tar hellie nangan olode Pitor, ar tar bheibuo Andrio, Zebedior puo Jakob ar tar guro bheibuo Johon.
\v 3 Philip, ar Bartholomai, Thoma, ar hajana-tulliebuo Mothi. Alphaior puo Jakob ar Lebbai, tar hellie nangan olode Thaddeus.
\v 4 Dej-bhokto Simon ar Juda Iskariod, the olode Jisure dhora bajei diebuo.
\v 5 Jisu sei barojonore ei ugumani hoinei dipadelo, “Be-jadtunor sidu no jeio ar ekkan Samaria manjior sohoroto no someio.
\v 6 Hintu ajhi jeie bera-shagol, Israel manuschunor sidu jo.
\v 7 Tumi jade, ei hoboran prosar gorsio, ‘Sorgo rejjiogan hai ejchie.’
\v 8 Aw-sugkiegun gom gorsio. Morattun jeda gorogoi. Pharangigun gom gorogoi. Bhudtun dabei duo. Tumi magana peio hinottei magana duo.
\v 9 Tomar homor pijonit gori sona, rubuo, bah pidolor poijieδ no loio.
\v 10 Porbhajottei hotchal no loio. Odol-bodol shilum no loio, joda ar ludig no loio, haron ham goriebuoi tar hebar bhat pana lak.
\v 11 “Ar tumi je huno sohorot, bah, adamot somilegoi, gorba tuli pare pa manus togeiogoi. Sebeden tumi siottun no jo song tar ghorot thagkuo.
\v 12 Ar tumi ghoranot udibagkoio ghoro girojchuore salam gorsiogoi.
\v 13 Judi sei ghorbuoboi salam goribar ole, toma shantigan thara siot thok. Hintu judi lak no ole, salen tomar shantigan tomar idu phiri ejok.
\v 14 Ar je tomare lobiot no gore, bah, tomar hoda no sune tumi sei ghoranottun, bah, sohoranottun jadegoi tomar thengot dhullie tumi jhari di ejchio.
\v 15 Mui tomare soittio hodagan hongor: Itchiore bijier goribode dinnuot Sodom ar Gomora sohoranittei sasti dibode sittun bes sei sohoranottei aghattie sasti dibo!
\v 16 Sawh, jharbuo huguro sere bera-shagolo dogkie gori mui tomare padangor. Senottei, sabo dogkie shojag ar Hodoro dogkie oinnio jonore hoti no gorsie tumi oi peba.
\s Sisjioguno Ugure Tarona
\r Mak 13:9-13; Luk 21:12-17
\p
\v 17 “Manjiortun uijkare thagkuo. Haron thara tomare sanhedrinot gojei dibagkoi. Ar tharar synagogot thara tomare maribak.
\v 18 Sason-gorie ar rajagunor sidu, tharare ar Be-jadtuno sidu shakki ijebe mortei tomare nibak.
\v 19 Hintu jokke thara tomare sigunor sidu gojei duondoi, tumi hi hobagoi, bah, hingori hobagoi sidie no gorsio, haron sei lokke tumi hi hobagoi tomare Pobitro Aptai jobei dibo.
\v 20 Haron hoiebuo tumi no oba. Hintu sibie olode tomar bidirie hoidiebuo tomar Babor Aptabuoi.
\v 21 “Ar bheibuoi tar bheibuo morei pheleibartei dhora bajei dibo. Ar babpuoi tar puobuo morei pheleibartei dhora bajei dibo. Puogun tharar bab-ma biruddie oinei manjie tharare morei pelan para goribak.
\v 22 Mor nanganottei beg manjie tomare hos no pebak, hintu je thumsong thori thei pare, the uddhar obo.
\v 23 Hintu jokke tomare ekkan sohorot dug-hosto lagele, aro ekkan sohorot dhei jeio. Haron mui tomare soittio hodagan hongor, tumi beg Israel dejor sohorani berei no phurode, Munischioro Puobuo ebo.
\v 24 “Sisjiobuoi huno tar guruthagurbuottun dangor noi. Banidajio huno tar girojchuottun dangor noi.
\v 25 Sisjiobuoi tar guro dhormothagurbuo dogkie ar banidajibuoi tar girojchuo dogkie hunorogom oi parilie share. Ghoro girojchuore judi thara ‘Beelzebul’ hon, tar ghoro manuschunore aro hi hobak?
\s Pobitro Aptar Nindier Hema Nei
\r Luk 12:2-7
\p
\v 26 “Senottei, tharare no doreo. Haron phogodang gora no obo jinij hitchu nei jieni dagi raga oie, ar hobor no peie jinij hitchu nei, jieni ghubei thuo oie.
\v 27 Mui tomare jieni andharot hongor, sien tumi phorot hoiogoi. Ar jien mui tomare hane-hane hongor, sien salo ugurottun jogar pari-pari gorogoi.
\v 28 Manjie heyegan morei phelei di paron, hintu aptabuo morei phelei di no paron hinottei tharare no doreo. Hintu heyegan ar aptabuo norogor agunot nas gori di parede sibiere doreo.
\v 29 Dibie soroi ekkuo pidolor poijieloiδ beja no jai ni na? Tobuio tomare Babor onumoti sara ekkuoio madit portak noi.
\v 30 Hintu tomar mada sulanio beg gona oie.
\v 31 Senottei, no doreo. Tumi ektal soroiottun bes moillio.
\s Manjior Mujungot Ham Haana
\r Luk 12:8, 9
\p
\v 32 “Senottei je manjior mujungot more haam hai, muio mor sorgo Babo mujungot tare haam heim.
\v 33 Hintu je manjior mujungot more bharebo, muio tare mor sorgo Babo mujungot tare bharem.
\s Aw-shanti Ar Bhag Gorana
\r Luk 12:51-53, 14:26-27
\p
\v 34 “Songsarot milie-mili gori dibartei mui ejchiong bili tumi mone no gorsio. Milie-mili gori dibattiei mui no ejong, hintu horgogani dibartei mui ejchiong.
\v 35 Puobuore tar babpuor biruddie jhibore tar mabuor biruddie ar bobuore tar shuribuor biruddie uo bajei dibartei mui ejchiongge.
\v 36 Nijor ghorbuogun nijor sottru obak.
\v 37 “Je tar bab magunore mortun bes hos pai, the mor manus obarlak noi. Ar je tar puo-jhigunore mortun bes hos pai, the mor manus obarlak noi.
\v 38 Ar je tar kroschan buginei mor loge no eje, the mor manus obarlak noi.
\v 39 Je tar poranan thogai sien areibo. Ar je tar poranan mortei arai, the tar poranan thogei pebo.
\s Lobiot Sombonde
\r Mak 9:41
\p
\v 40 “Je tomare lobiot gore, moreio lobiot gore, ar je more lobiot gore the more dipadeiebuoreo lobiot gore.
\v 41 Je ek jon munire muni ijebe lobiot gorajaidie doge lobiot gore, the munir poriskari pebo. Ar je ek jon dharmig manjiore, dharmig manus lobiot gora jaidie doge lobiot gore the dharmig manjior poriskari pebo.
\v 42 Ar je begottun niroit ek jonore mor bischiasi bilinei bana ek goloj juro pani habeleio, mui tomare soittio hodagan hongor, the hamakkai tar poriskaran no areibo.”
\c 11
\s Jisu Ar Baptisma Johone
\r Luk 7:18-35
\p
\v 1 Jisu tar barojon sisjiore ugum di phureinei, Galili sohoranit sigkie dibartei ar prosar goribartei the siottun gelogoi.
\v 2 Jiel-hanat Johone Jisu Kristor hamanir hobor suninei, the tar di jon sisjio dipadelo.
\v 3 Thara Jisure holak, “Ebode sibie tui ni na, nahi, ami oinnio jonore barchedong?”
\v 4 Sebeden Jisu tharare uttor dinei holo, “Tumi jieni degor ar sunor, sieni jeinei Johonore hoiogoi:
\v 5 Hanune degodon, lengune adton, pharangi manuschun sudduo odon, halune sunodon, ar moragun jeda odon. Ar goribpunor sidu gom hoboran prosar gora awr.
\v 6 Jar mor sombonde shiongshama nei the hoballie!”
\v 7 Johonor sisjiogune siottun jadonde lokke Jisu Johonor sombonde manuschunore holo, “Moruobomit tumi hi sebartei jeio? Boiere laraidie hagara sebartei jeio ni na?
\v 8 Hintu tumi hi sebartei jeio? Doul habor ursie manus sebartei tumi jeio ni na? Suno, doul habor uronde manuschun raj-ghorot no than.
\v 9 Hintu tumi hi sebartei jeio? Muni sebartei tumi jeio ni na? Mui tomare hongor: oi, the munittun bes dangor.
\v 10 Haron Johonor sombonde Sastrot lega age:
\q ‘Sawh, mor hoborboiebuo tor mujungedi padangor. The tor podtan hajei dibo.’
\p
\v 11 “Mui tomare soittio hodagan hongor, jedog jon miliettun jormo oion baptisma goridie Johonottun bes hono jon dangor nei. Hintu sorgo rejjiot je begottun sigon, the Johonottun bes dangor.
\v 12 Baptisma gori die Johonor lokkettun duri ikkie song sorgo rejjiogan manjie hara-hari gorsion, ar jigune bole paron, thara lon.
\v 13 Haron Johonor amol song beg munigune ar Mosir Niomane akke duri hoi die.
\v 14 Ar judi tumi lo, ebode Elija olode the.
\v 15 Jar sunibar han age, the sunok.
\v 16 “Hintu ikku jugor manuschun mui hiloi tulona gorim? Thara olakke ath-hola bazarot boinei daga-dagi goronde gurogunor dogkie.
\v 17 Thara hon, ‘Ami tomartei bashi bei dilong hintu tumi no najila. Ami tomartei mono dugo gan gei dilong hintu tumi abiles heinei no hanila.’
\v 18 “Haron Johone einei, the bhat-panio no hai hinottei manjie tare hon, ‘Tare bhude peie.’
\v 19 Munischioro Puobuo einei haba-daba gorilo. Ar manjie tare hon, ‘Habubuo ar mattolliebuore sawh, the olode hajana-tulliegunor, ar pabigunor bondhu.’ Hintu Itchioro gyenan tar hamanit dega jai.”
\s Imie No Heie Adam Ar Sohorani
\p
\v 20 Sebeden Jisu jei sohoranit beg bhag tar amok hamani gorsie, sei sohoro manuschune tharar monani no phirien hinottei tharare goba dorilo.
\v 21 “Oh Korazin, tor hobal puribo! Oh Bethsaida, tor hobal puribo! Haron tomar siot amok ham gora jeiede sieni judi Tyre ar Sidon sohoranit gora jedo, thara bosta urinei ar shei gulinei honatto tharar monani phireion bili degelakkun.
\v 22 Hintu mui tomare hongor, bijiero dinnuo tumi sasti pebade darane Tyre ar Sidonor sastigan sorjio gora jebo.
\v 23 Ar oh Kapernaum, tui sormanloi sorgo song uttuoschie sibie, Padalot tore phelei die obo. Tor iot amok ham gorajeiede sieni judi Sodom sohorot gora jedo, sieni edchie song thelun.
\v 24 Hintu mui tore hongor, bijiero dinnuot tui sasti pebede darane Sodom sohoranor sastigan hom obo.”
\s Oran Uiegunottei Jireni
\p
\v 25 Sei lokke Jisu holo, “Oh Ba, sorgo ar pittimir Probu, tui ei hodagani gyeni ar buddhi-bola manuschunottun lugei thoios, hintu sigon guro sannie manuschuno idu ieni phogodang gorilie hinottei mui tore donniobad duongor.
\v 26 oi Ba, haron sien tor gom lage.
\v 27 “Baba more beg gojeidie. Babe bade Puobuore huno jone hobor no pan. Ar Puobuo bade Babore huno jone hobor no pan ar Puobuoi jigunore janei dibar mone hoi, sigune Babore hobor pan.
\v 28 “Oh oran oiegun ar guor bugi bugkiegun, tumi begkun mor idu ejo, mui tomare jiren dim.
\v 29 Mor jungolluo loi tomar ugure soreinei mortun shigi logi. Mui nombro ar norom mon-bola hinottei tumi tomar aptabuottei jiren peba.
\v 30 Haron mor jungollo utchuo ar mor bugibuo padol.”
\c 12
\s Jisu Jireni Dinnuor Probu
\r Mak 2:23-28; Luk 6:1-5
\p
\v 1 Sei lokke Judaiunor Jireni Dinnuot Jisu tar sisjiogundoipaganadhan-bhuiedi jar. Thara jade tar sisjiogune ped porai dhan sijier madagani shininei ha dorsion.
\v 2 Pharisigune sien deginei Jisure holak, “Sah, amar Jireni Dinnuot jien no goribar mana age sien thara gorton.”
\v 3 Hintu Jisu tharare holo, “Davide ar tar somarsiegune ped porai hi gorsion sien tumi madei no sawh?
\v 4 The Itchioro ghoranot sominei, the ar tar somarsiegune utchorbo gorsie pidieganiδ heion. Niomo doge sei pidiegani bana dhormothagurune hei paron.
\v 5 Ar dhormothagurune hi gorsion Mosir Niomot tumi madei seio ni? Jireni Dinnuot dhormothagurune Mondirot niom bhonggo goron. Tobuio thara ni-duji.
\v 6 Mui tomare hongor: Mondirbuottun bes oborug ek jon iot age.
\v 7 Hintu tumi judi ien hi hoie hobor peda, ‘Mui doyegan sang, dali no sang.’ Sebeden tumi ni-dujibuore duj badei no dilan.
\v 8 Haron Munischioro Puobuo Jireni Dinnuoro Probu.”
\v 9 Ar Jisu siottun janar porendi tharar ekkan synagogot the somilogoi.
\v 10 Ar sawh, siot ek jon sidie-ad manus age. Jisure dujot pheleibar pod togadon hinottei thara tartun pujor gorilak, “Jireni Dinnuot manus gom goribar niom age ni nei?”
\v 11 Jisu tharare holo, “Tomar ekkuo bera-shagol judi Jireni Dinnuot gadot pole, honna sibiere dhorinei no tulibo?
\v 12 Ek jon manus ekkuo bera-shagolottun bes moillio noi ni! Senottei, Jireni Dinnuot gom ham gorana osit.”
\v 13 Sebeden Jisu manuschuore holo, “Tor adtan babei de.” Ar the tar adtan babei dilo. Jisu tar adtan oinnio gom adtano dogkie gom gori dilo.
\v 14 Hintu Pharisigune nigili jei Jisure morei pheleibartei temmang gorilakkoi.
\s Itchiore Bei tullie Sagorsiebuo
\p
\v 15 Hintu Jisu sien hobor peinei the sei jaganottun jeiegoi. Sebeden jhag-jhag manus tar pune-pune gelak ar the begkunore gom gori dilo.
\v 16 Ar tar hoda manjiore no hobartei Jisu tharare shokto gori mana gorilo.
\v 17 Muni Isaiar darai huo oiede sien puron olo:
\q
\v 18 “Sawh, ibie olode mui bei tullie sagorsiebuo. The mor agojorbuo. Mor monan tar ugure baari hujhi. Mui tar ugure mor Aptabuo thom ar the Be-jadtunor sidu bijiero hodagan prosar goribo.
\v 19 The torgo no goribo ar roio no saribo. Huno jone tar robuo podottun sundak noi.
\v 20 Jedogkon song the niaiganore joi gora bajei no de, sedogkon song the ekkuo mojorsie nolhagara sini no pheleibo ar ekkan dhumoidie serago buddi morei no pheleibo.
\v 21 Ar Be-jadtune tar nanganot asha rageibak.”
\s Jisu Ar Belzebula
\r Mak 3:20-30; Luk 11:14-26
\p
\v 22 Sebeden ek jon bhude peie manus Jisur idu anilak. Sei manuschuo hane-han ar bube-bub. Jisu tare gom gori dinei the hoda hoi parer ar deger.
\v 23 Ar beg manuschune shanggadik amok oinei holak, “Ete Davidor Puo noi ni?”
\v 24 Hintu Pharisigune ien suninei thara holak, “Bana Belzebulo darai the bhudtun dabei di pare.”
\v 25 Hintu Jisu thara bhabodonde sieni hobor peinei holo, “Jei rejjiogan odosat di bhag oinei nijere-nije biruddie solilie, sei rejjiogan dongso obo. Ar jei sohoran odosat, bah, ghorbobuo odosat di bhag oinei nijore-nije biruddi solliede sei sohoran, bah, ghorbobuo bhangi jebo.
\v 26 “Ar judi soitanore soitane dabei de, the nijore-nije biruddi obo. Salen, tar rejjiogan hingori tigi thebo?
\v 27 Ar mui judi Belzebula darai bhud dabei duong, tomar puogune har darai bhud dabei duon? Senottei thara tomar bijier gorie odog.
\v 28 Hintu mui judi Itchioro Aptabuo darai bhud dabei duong, salen, Itchioro rejjiogan hamakkai tomar hai ejchie.
\v 29 “Judi ek jon boli manuschuore akke no banilie, the hingori tar ghorot somi tar pojabirie ludi loi paribo? Sebeden the tar ghorottun pojabirie ludi loi paribo.
\v 30 “Je mor loge noi, the mor biruddie age. Ar je mor loge no thuboi the settera gore.
\v 31 Senottei mui tomare hongor, Itchioro biruddie manjior beg pabpani ar sorjanagani mab die obo. Hintu je huno jone judi Aptabuore sorjai, salen, huno din mab die no obo.
\v 32 Ar je Munischioro Puobuor biruddie hoda hoi, sien mab die obo. Hintu je Pobitro Aptabuor biruddie hoda hoi, sien tare ei jugkuot ar ebode jugkuoto mab die no obo.
\v 33 “Gajchuo gome seresta gorilie guloguno gom obak, gajchuo gome seresta no gorilie guloguno gom no obak. Senottei, gulogundoi gajchuo henjannie sini para jai.
\v 34 Bijollo sabor bongsogun! Tumi dujto hinottei a hingori gom hoda hoi pariba? Haron ontorot jien boron oi age sien muendi huo eje.
\v 35 Gom manjie tar ontorot gom jinij thoiettun gom jinij nigilei. Bojong manjie tar ontorot bojong jinij thoiettun bojong jinij nigilei.
\v 36 Hintu mui tomare hongor, manjie jedogkani bhainnie hoda hon, bijiero dinnuot sieni begkani thara ijeb di pebak.
\v 37 Haron tomar hodaloi tumi ni-duji oba ar tomar hodaloi tumi duji obo.”
\s Sinno Sebar Magon
\r Luk 11:29-32
\p
\v 38 Sebeden hoiek jon dhormo niomor mastor ar Pharisigune madi udilak, “Guruthagur, tui amare ekkan sinno degebartei amar mone hor.”
\v 39 Hintu Jisu tharare uttor dilo, “Ei jugor dujto ar biebijier gorie manuschune sinno sebar magon! Hintu muni Jona sinnogan bade tharare huno sinno dega no obo.
\v 40 Jona bor maschuor pedo bidirie tin din tin reid roiede dogkie gori Munischioro Puobuoio madi bidirie tin din tin reid thebo.
\v 41 Bijiero dinnuot Ninevi sohoro manuschune ei jugo manuschuno loge udinei, tharare dujot doribakki. Haron, Jona prosar gorinei, thara monani phireion. Ar sawh, Jonattun bes dangor iot ek jon age.
\v 42 Bijiero dinnout, Dokkino Ranibuoi ei jugo loge udinei tharare dujot doribogi. Haron, Solomon rajar gyeno hoda sunibartei pittimir thumortun the ejchie. Ar sawh, Solomon rajartun bes dangor iot ek jon age.
\v 43 “Jokke hajorchie aptabuoi manjiortun nigili jai. Sokkene the jireibartei shuguno jaga hotta di jeinei jireibar jaga togeinei no pelo.
\v 44 “Sebeden the holo, ‘Mui phelei ejchiongge ghoranot phiri jang.’ Bhudtuo einei, ghoran hali, suri phellie ar sajeie gori degilogi.
\v 45 Sebeden the jeinei tartun bes bojong oinnio sattuo bhud tar loge anilogoi. Ar thara sominei siot bojotti gorilakki. Sei manuschuor polim dojaganottun jero dojagan bes horab olo. Ei jugor dujto manuschuoro siennie doja obo.”
\s Jisur Mabuo Ar Tar Bheiun
\r Mak 3:31-35; Luk 8:19-21
\p
\v 46 Jisu hoda horte lokke, sawh, tar mabuo ar tar bheiun tar loi hoda hobartei barendi thiei agondi.
\v 47 Sebeden ek jone tare holo, “Sah, tor mabuo ar tor bheiun tor loi hoda hobartei barendi thiei agondi.”
\v 48 Ar the sei manuschuore je tare hoie gi tare uttor dinei holo, “Honna mor ma ar hugun mor bheiun?”
\v 49 Sebeden Jisu tar sisjioguno hittendi angul degei dinei holo, “Sawh, mor ma ar mor bheiun.
\v 50 Haron je mor sorgo Babor ischie doge gore, the olode mor bhei, bon ar ma.”
\c 13
\s Biji Shidiebuor Hoda
\r Mak 4:1-20; Luk 8:4-15
\p
\v 1 Sei dinnie Jisu ghorottun nigilinei bilo parot bojilogoi.
\v 2 Tar seropala shagor manus thubeion hinottei the ekkan nawt udinei bojilogoi. Ar beg manuschun bilo parot thiei thelak.
\v 3 Sebeden Jisu tharare onek hoda tulona hodadi holo, “Sawh! Ek jon biji shidiei biji shidibartei gelo.
\v 4 The biji shidi dede gulodok biji podo pazarat porilag. Sigun pheigkune einei hei phelliekki.
\v 5 Ar gulodok biji madi padol sadara jagat porilag. Madi padol hinottei jhadi gejeilak.
\v 6 Hintu jokke belan udinei rode shegilo, ar singor nei hinottei sidie oi gelak.
\v 7 Ar gulodok biji hada bonot porilag. Hada bonan ojol oinei bijigunore dagi rageilo.
\v 8 Hintu aro gulodok biji gom madit porinei phol dorilak. Hoiekkunottun ek shot dunuo, heit dunuo ar tiris dunuo gori phol dorilak.
\v 9 Jar sunibar han age, the sunok!”
\v 10 Sisjiogune Jisur idu einei pujor gorilakki, “Tui a hittei manuschunore tulona hodadi hos?”
\v 11 Sebeden Jisu tharare uttor dilo, “Haron sorgo rejjior gubonan buji paribartei tomare gyen die oie, hintu tharare die no oi.
\v 12 Haron jar age tare aro bes die obo ar tar alajhala gori thebo. Hintu jar nei, tar jien age sieno tartun hari luo obo.
\v 13 Ienottei mui tharare tulona hodadi hongge, haron, thara sade sebak, hintu buji loi partak noi. Sunde sunibak, hintu buji no paribak.
\v 14 Muni Isaia agami hoidi jeiede hodagan puron olo.
\q ‘Tumi sunde suniba, hintu shobai buji no pariba. Sade seba, hintu shobai buji loi no pariba.
\v 15 Tharar monani horab oie hinottei tharar hanedi no sunon ar sogedio no degon. Siennie no ole, tharar sogedi degibak ar hanedi sunibak, sebeden tharar ontorot buji loi parinei phiribak. Sebeden mui tharare gom gori dim.’
\p
\v 16 “Hintu tomar sogedi tumi degor ar tomar hananiloi sunor hinottei tumi hoballie!
\v 17 Mui tomare soittio hodagan hongor, balukjon munie ar dharmig manjie tumi jieni degor ar sunor, sieni tharaio sebar ar sunibar dab gorsion hintu thara sien no pan ar sunio no pan.
\v 18 “Senottei biji shidiebuor tulona hodagano orthogan suno.
\v 19 Jigune Itchioro rejjior hoboran suninei buji loi no paron sigunor obostani olode podo pazarat porsie bijigunor dogkie. Dujtobuo einei tharar ontorot shitte Itchioro hodagan nigilei nejeie.
\v 20 Jigune Itchioro hodagan sunonar jogon-togon hujhi gori mani lon sigunor obostani olode sadara jagat porsie bijigunor dogkie.
\v 21 Hintu tharar ontoro murot song singor nei hinottei bana hanekkon gori tigi thei paron. Jogon Itchioro hodaganottei hosto ele, ar manjie uttiesar gorilie, jogon-togon odot jhuri poron.
\v 22 Ar hoiek jon manjior obostani olode sei hada bonot porsie bijigunor dogkie. Itchioro hodagan thara sunon, hintu thara ei halor sintiettei, dhon-sompottir lubbot baji, Itchioro hodaganore dagi ragai hinottei phola phol neie on.
\v 23 Hintu hoiek jon manjior obostani olode sei gom madit porsie bijigunor dogkie. Itchioro hodagan sunilie buji loi paron hinottei thara phola phol on. Ek dagie ek shot dunuo, heit dunuo, ar tiris dunuo phol utponno goron.”
\s Dhan-hero Tulona Hoda
\p
\v 24 Jisu aro ekkan tulona hoda tharare hoi dilo, “Sorgo rejjiogan olode edogkie: Ek jon manjie tar hedot gom shidilogoi.
\v 25 Hintu reidot manuschune ghum jade tar sottrubuo ei, ghomuno sere dhan-hero biji shidi di gelo.
\v 26 Jokke ghomun udinei sijie nigililo, sebeden dhan-herani sini para gelo.
\v 27 Sei girojchuor sagorsiegune tar idu einei tare holakki, ‘Babu, tor hedot gom shittoschie noi ni? Salen, dhan-hero bijigun huttun elak?’
\v 28 Ar the tharare holo, ‘Sottrubuoi shidi diegi obol ai.’ Sagorsiegune tare holak, ‘Salen, ami jeinei sieni ugure phelei didonggoi tui henjan mone goros?’
\v 29 Hintu malikkuoi holo, ‘Thok, thok. Dhan-herani ugurei dede adikkie tumi gomanio ugurei pheleiba.
\v 30 Habibar okto song eksomare uttok. Sokkene mui habiegunore hom, “Akke dhan-herani hurei thoinei puri pheleibartei bona bano. Ar sebeden ghomun mor gola-ghorot bhorei thoiogoi.” ’ ”
\s Sorjio Biji Ar Molir Hoda
\r Mak 4:30-32; Luk 13:18-21
\p
\v 31 Jisu tharare aro ekkan oinnio tulona hoda hoi dilo, “Sorgo rejjiogan olode edogkie: Ek jon manjie ekkuo sorjio biji loinei tar hedot shidilogoi.
\v 32 Sorjio bijibuo olode bijir moiddie begottun sigon. Hintu ibie dangor elo, beg shak pado gajottun bes dangor oinei jodepode gaj oi hinottei pheigkune einei dhelagunot bha gorondi.”
\v 33 Jisu tharare aro ekkan tulona hoda hoi dilo, “Sorgo rejjiogan olode moli dogkie. Ekkuo miliei sei molibuo loinei tin leiδ moidie loi gulinei guli begkan jurebartei thoi para.”
\v 34 Jisu sei hodagani bana tulona hodadi manuschunore holo. Tulona hoda sara tharare hitchu no hoi.
\v 35 Sieniloi munibuor darai huo oiede hodagan puron olo,
\q “Tulona hoda hobartei mor muon hulim. Songsar sristi gora oiede siottun duri gubonot thoie hodagani mui hom.”
\s Dhan-hero biji Tulona
\p
\v 36 Sebeden Jisu manuschunore dipadanar porendi the ghoro bidirie somilogoi. Ar tar sisjiogune tar idu einei holakki, “Hedot dhan-heranir tulona hodagan amare bhangi de.”
\v 37 Ar the uttor dilo, “Biji shittede manuschuo olode Munischioro Puobuo.
\v 38 Hedtan olode songsaran. Ghomun olakke sorgo rejjior manuschun. Dhan-herani olode soitanor manuschun.
\v 39 Sottrubuo, dhan-hero biji shidi dede sibie olode Diabolaδ. Habibar oktogan olode jugor thuman. Habiegun olakke sorgo-dudtun.
\v 40 Jeannie gori manjie dhan-herani thubeinei agunot puri pelan, jugor sejotio thik siennie gora obo.
\v 41 Munischioro Puobuoi tar sorgo-dudtun dipadebo. Jienie manjiore pabot pelai, jigune pab goron ar oinnio jonoreio pabot pelan sigunore rejjioganottun eksomare tharare bhaar gori dibag.
\v 42 Ar sorgo-dudtune tharare norogo agunot phelei dibag. Siot thara dad hamere-hamere hanibak.
\v 43 Sebeden dharmig manuschun tharar Babo rejjiot belo dogkie jolibak. Jar sunibar han age the sunok!
\s Dhon Ar Mukto Hoda
\p
\v 44 “Sorgo rejjiogan olode edogkie: Ek jon manjie hedot lugei thoie dhon suph peinei, the aro lugei thologoi. Sebeden adik hujhie the jeinei ar tar jieni age begkani bejinei sei jagan hini lologi.
\v 45 Sorgo rejjiogan olode aro edogkie: Ek jon bebarie doul muktuo togar.
\v 46 Ekkuo moillioban muktuo the suph pelo. The jeinei tar jieni age begkani bejinei sei muktobuo hini lologi.
\s Bor Jalor Tulona Hoda
\p
\v 47 “Sorgo rejjiogan olode aro edogkie: Hoiek jon jalliei ekkan bor jal sagorot pheleinei nanan babottie maj bajiliek.
\v 48 Jalan boron oinei, jalliegune jalan hulo ugure tani tulilak. Sebeden thara bojinei gom majchun harangot bhorei tholak ar bojong majchun phelei dilak.
\v 49 Jugor sejot esannie gora obo. Sorgo-dudtune einei pabi manuschun dharmig manuschunottun pharok goribakki.
\v 50 Sebeden sorgo-dudtune tharare norogo agunot phelei dibag. Siot thara dad hamere-hamere hanibak.”
\v 51 Jisu pujor gorilo, “Ei hodagani tumi begkani buji parila ni?” Ar thara holak, “Oi, buji parilong, Probu.”
\v 52 Sebeden Jisu tharare holo, “Senottei jei dhormo niomor mastorbuo sorgo rejjior sisjio oi, the olode ek jon ghoro giroje tar dhonor bhandarottun puron ar nuo jinij nigileidie sibie dogkie.”
\s Nazareth Adamot Jisu
\p
\v 53 Ar edogkie olo, Jisu sei tulona hodagan hoi phureinei the siottun gelogoi.
\v 54 Tar nijor adamot lunginei, tharar synagogot the sigkie die arambo gorilo. Jisur hodagani suninei manuschune amok oinei holak, “Ei Manuschuoi ei gyenan ar amok ham goribar hemodagan huttun pelogoi?
\v 55 Ei Manuschuo haligorsie ar Merir puobuo, noi ni? Jakobor, Josebor, Judar ar Simonor bheibuo, noi ni?
\v 56 Amar loge agonde sigun tar beg bonun, noi ni? Ieni begkani the huttun pelogoi?”
\v 57 Senottei thara Jisure bischias no gorilak. Hintu Jisu tharare holo, “Nijor adamot ar ghorot bade ek jon munie beg jagat sorman pai.”
\v 58 Thara bischias no gorilak hinottei the siot bes amok ham no gore.
\c 14
\s Baptistma goridie Johonor Moronan
\r Mak 6:14-29; Luk 9:7-9
\p
\v 1 Sei lokke Herod Tetrakoδ Jisur hobor sunilo.
\v 2 The tar sagorsiegunore holo, “Sibie baptisma gori die Johone obode, the morattun jiei uttie. Senottei the ei amok hamani gore.”
\v 3 Herode tar bheibuo Philibor mogkuo Herodittei Johonore dhori, baninei jiel-hanat bhorei thoie.
\v 4 Haron Johone tare hoie, “Tare loioschie ien tor niom noi.”
\v 5 Herode Johonore morei pheleibar seie. Hintu jonogone Johonore muni bili mani loion hinottei dorelo.
\v 6 Hintu Herodor jormo din utchob gorte Herodir jhibuoi tharar mujungot najinei Herodore mon hujhi gori dilo.
\v 7 Senottei Herodir jhibuoi jien mage sien dibartei Herode tare sobot heinei soittio dilo.
\v 8 Tar mai tare hu-sholla dede doge the holo, “Baptisma gori die Johonor siriebuo ekkuo bajonot gori more degi.”
\v 9 Sebeden rajar monot dug olo. Tobuio tar sobottanottei ar tar loge bojchionde sigunor harone the tare dibartei ugum dilo.
\v 10 Ar the manus dipadenei jiel-hanat Johonor siriebuo haba bajei dilo.
\v 11 Thara Johonor siriebuo ekkuo bajonot gori aninei miliebuore dilakki. Sebeden miliebuoi siriebuo loinei tar mare dilogoi.
\v 12 Johonor sisjiogune einei Johonor madalabuo ninei garelakkoi. Sebeden thara jeinei Jisure hobor holakkoi.
\s Pas Azar Manjiore Habana
\r Mak 6:31-44; Luk 9:11-17; Jhn 6:1-13
\p
\v 13 Johonor moronor hobor Jisu suninei, the siottun ekkan nawt gori gai-gai ekkan niribili jagat gelo. Hintu manuschune ien suninei, sohoranittun torbuo tar pije-pije gelak.
\v 14 Jokke Jisu nawganottun udilogoi, the jhag-jhag manus degilo. Tharare tartun sit purinei tharar aw-sugkiegun the gom gori dilo.
\v 15 Beillie-beillie oinei, tar sisjiogun tar idu einei holakki, “Ien olode jonosunnio jaga, ar belano jeiegoi. Adamanit jeinei tharattei hebar jinij hini loi parondoi para manuschunore tui ja bajei de.”
\v 16 Hintu Jisu tharare holo, “Tharar ja no puribo. Tumi tharare hiju hebar jinij duo.”
\v 17 Ar thara tare holak, “Amattun bana paschan pidie ar dibie maj agonde.”
\v 18 Sebeden Jisu holo, “Sieni mor idu ano.”
\v 19 Hero ugure bojibartei manuschunore the ugum dilo. Sebeden the paschan pidie ar dibie maj adot lolo. Agajo hitte muo gori Itchiorore Jisu donniobad dilo. Ar manuschunore dibartei pidiegani the hotta gorinei tar sisjiogunore dilo.
\v 20 Sebeden begkune helak ar begkunor ped bhorilo. Manuschune hei-hai ugursie pidie ar maj sisjiogune tuli lolakke boron baro lei.
\v 21 Pidie heiegun olakke miliegun ar gurogun badgori bana morod perai pas azar.
\s Pani Ugure Adi Jeie Hoda
\r Mak 6:45-56; Jhn 6:16-24
\p
\v 22 Manuschunore the bidei gorte sagoro uhule tartun akke jei paron para, Jisu tar sisjiogunore jebartei jogon-togon nawt uduo bajei dilo.
\v 23 Manuschunore bidei denar porendi the bor magibartei ekkuo mouno pidit udilogoi. Reid oinei the siot gai-gai elo.
\v 24 Hintu sei somoi nawgan sagorano song moiddie elo ar jadonde mokkietun boier baar hinottei nawganot tubol abor haar.
\v 25 Poittie amollie \f + 14: 25 Poittie amollie: Ien bennie tin tattun dhuri shoita.\f* Jisu tar sisjiogunor idu pani uguredi adi-adi elo.
\v 26 Sisjiogune tare pani uguredi adi jade deginei, thara shanggadik dorelak. Thara holak, “Ibie debeda!” Ar thara dore hijiek hari uttuon.
\v 27 Hintu Jisu tharare jogon-togon holo, “Sahoj goro. Sibie mui, no doreo.”
\v 28 Sebeden Pitore tare uttor dinei holo, “Probu, judi tui ole mui tor idu pani uguredi ei parong para ugum de.”
\v 29 Ar Jisu holo, “Ai, ai.” Sebeden Pitore nawganottun lami, pani uguredi adi-adi Jisur mokkie ja dorilo.
\v 30 Hintu the boier bhade deginei dorelo. Ar the dubpie-dubpie jogar parinei holo, “Probu, more rokkie gor!”
\v 31 Jogon-togon Jisu tar adtan babeinei tare dhorilo. Ar the tare holo, “Oh hom bischias-bolabuo, a hittei tor shiongshama oie?”
\v 32 Thara nawganot udinei, boierano thameilo.
\v 33 Ar nawganot elakke sigune Jisure tobona gorinei holak, “Tui hamakkai Itchioro Puo.”
\v 34 Thara sagoran par oinei, Gennesaret bamot lungilakki.
\v 35 Sei jaganor manuschune Jisure sininei, seropala beg jaganit thara hobor padeilak. Sebeden manuschune tharar beg aw-sugkiegun tar idu anilak.
\v 36 Aw-sugkiegunore bana Jisur ursie haboro hazat dhoribar dibartei manuschune tare hujoli gorilak. Ar aw-sugkie manjie je tare dhore the puro gom oi.
\c 15
\s Pobitro Ar Aw-pobitro
\r Mak 7:1-13
\p
\v 1 Sebeden hoiek jon dhormo niomor mastor ar Pharisi Jerusalem sohorottun Jisur idu elak.
\v 2 Thara pujor gorilakki, “Tor sisjiogune borjonnune die dosturan a hittei no manon? Haron thara ad no dhoie gori bhat haan.”
\v 3 Sebeden Jisu tharare uttor dilo, “Tomar dosturan paleibartei a hittei tumi Itchioro uguman no mano?
\v 4 Itchiore ugum die, ‘Tor bab mare sorman goris.’ Ar ‘Je tar nijor bab mare gobe, tumi tare morei phellio.’
\v 5 Hintu tumi hode, ‘Ek jon judi hoi, “Mor bab magunore sahajjio goribar tengagunδ Itchioro sidu utchorbo gora oie.”
\v 6 Senottei tar bab magunore tar ar hitchu gora no puribo.’ Esannie gori tumi tomar dosturani paleibartei Itchioror uguman no mano.
\v 7 Tumi phagaragun! Tomar sombonde muni Isaia thik gori hoi di jeie:
\q
\v 8 ‘Ei manuschune tharar muendi more sorman goron. Hintu tharar monani mortun pharok.
\v 9 Manjie baneie Itchioro ugumani dogkie gori thara sigan hinottei thara more tobona goronde ien aittie magana.’ ”
\p
\v 10 Sebeden Jisu jonogonore tar idu daginei tharare holo, “Tumi mor hoda suno ar buji lo.
\v 11 Bharettun jieni manjior bidirie jai, sienie manjiore aw-pobitro no gore. Hintu manjior bidiriettun jieni nigili eje, sienie manjiore aw-pobitro gore.”
\v 12 Sebeden sisjiogune tar idu einei holakki, “Pharisigune sei hodagan suninei ogoman peionde hobor pas ni?”
\v 13 Hintu Jisu uttor dinei holo, “Jei gajchuo mor sorgo Babe no lagai, the ugurei pheleibo.
\v 14 Tharare bad duo. Thara olakke han manjior han murubbi. Judi ek jon manjie oinnio ek jon han manjiore nejai, thara duo jon gadot poribakkoi.”
\v 15 Sebeden Pitore Jisure holo, “Tulona hodagan amare bhangi de.”
\v 16 Jisu holo, “Ejo song no buischie gori agode ne?
\v 17 Tumi hobor no po ni na? Jien muendi some, sien pedot jai. Tar porendi sien heyettun nigili jaigoi.
\v 18 Hintu jieni muottun bhar oi, sieni ontorottun eje ar sienie manjiore aw-pobitro gore.
\v 19 Haronan olode, ontorottun ejede hu-bhab, hun gorana, shanda, sur, mijie shakki, ar manjiore sorjana.
\v 20 Ei ienie manjiore aw-pobitro gore. Hintu ad no dhoie gori hele manus aw-pobitro no on.”
\s Ek jon Kanaan Milier Bischias
\r Mak 7:24-30
\p
\v 21 Jisu sei jaganottun jei, Tyre ar Sidon bamot elo.
\v 22 Ar sawh, sei bamottun ekkuo Kanaan milie Jisu idu einei jogar pari-pari holo, “Oh Probu, Davidor Puobuo, more doye gor! Mor jhibore shanggadik gori bhude peie.”
\v 23 Hintu Jisu tare ekkan hodaio uttor no dilo. Ar tar sisjiogune tar idu jeinei tare hujoli gorinei holak, “Tare dipada. Amar pune-pune the joul gori-gori ejer.”
\v 24 Jisu uttor dilo, “More bana Israel jadottun ajhi jeie bera-shagoluno idu dipada oie.”
\v 25 Hintu miliebuoi einei Jisur mujungot bukpari salam gori porinei holo, “Probu, more sahajjio gor!”
\v 26 Hintu Jisu holo, “Gurogunottun pidie hari loinei hugur’unore dena gom noi.”
\v 27 Sebeden miliebuoi Jisure uttor dinei holo, “Probu, ene daw oi. Hintu gurogune haade girojchuor tebilo tole pidie gori jhuri pole hugurune daw haan.”
\v 28 Sebeden Jisu tare uttor dilo, “Miliebuo, tor bischiaschan hom noi. Tor jeannie mone hoi siennie ok.” Thik sei oktot tar jhibuo gom oie.
\s Ser Azar Manjiore Habelo
\r Mak 8:1-10
\p
\v 29 Jisu siottun janar porendi, Galili Sagoro phare-phare jeinei ekkuo mouno pidit udinei siot bojilogoi.
\v 30 Jhag-jhag manus Jisur idu elak. Adur, han, rukkie, bub ar shagor aw-sugkie tar idu aninei tar thengo hure tholakki. Jisu sigunore gom gori dilo.
\v 31 Bubpunore hoda hoi parte deginei, rukkiegun gom oionde deginei, adurune adi parte deginei ar hanune degodonde sieni manuschune deginei amok oinei Israeluno Itchiorbuore baini gorilak.
\v 32 Jisu tar sisjiogunore tar idu daginei tharare holo, “Ei manuschunore mortun sit purer. Thara mor somare tin din olakki ar tharattun hitchu hebar nei. Thara jade ped porai alugo obakkoi hinottei tharare abuhoda dipadeb ar mortun mone no hor.”
\v 33 Sebeden tar sisjiogune tare holak, “Edukkun manjiore ped bhora habebartei jonosunnio jagat huttun alajhala pidie pei dibonggoi?”
\v 34 Jisu tharattun pujor gorilo, “Tomartun hoien pidie age?” Ar thara holak, “Amattun sattan pidie ar guri maj ghuleg agon.”
\v 35 Sebeden Jisu manuschunore madi ugure bojibartei ugum dilo.
\v 36 Sebeden the sattan pidie ar guri majchun adot loinei Itchiorore donniobad dilo. Sebeden the pidiegani hotta gorinei tar sisjiogunore dilo. Ar tar sisjiogune sieni manuschunore dilak.
\v 37 Thara begkune helak, ar begkunor ped bhorilo. Tar porendi manuschune hei-hai ugursieni sisjiogune tuli lolakke boron sat lei.
\v 38 Miliegun ar gurogun badgori, ser azar manjie heion.
\v 39 Jisu manuschunore dipadanar porendi, the ekkan nawt udi Magdala bamot gelo.
\c 16
\s Sinno Magon
\r Mak 8:11-13
\p
\v 1 Sebeden hoiek jon Pharisi ar Sadduki Jisur idu elak ar tare joga sebartei sorgottun ekkan sinno tharare degebartei thara magilak.
\v 2 Hintu Jisu tharare uttor dilo, “Sajonnie ole tumi ho, ‘Agas ranga oie, hellie dinnuo gom goribuo.’
\v 3 Ar beinnie ole tumi ho, ‘Agas ranga oie ar debabuo hala gorsie, edchie debabuoi gom no goribuo.’ Phagaragun! Debabuoi gom goribuo na gom no goribuo tumi hobor po, hintu somoior sinnoganir orthogan tumi hobor no po.
\v 4 Ei jugor manuschun dujto ar shanda. Tharattun sinno sebar shanggadik mone hoi. Muni Jonar sinnogan bade tharare huno sinno dega no obo.”
\s Sisjiogunore Uij Dilo
\r Mak 8:14-21
\p
\v 5 Sisjiogune sagoro uhule par odegoi pidie nibar puri phellion.
\v 6 Jisu tharare holo, “Seio! Phara-sigunor ar Saddukigunor moli pokke uijkare thagkuo.”
\v 7 Sebeden thara-thara huobula gorinei holak, “Ami pidie no ani hinottei the ei hodagan hor.”
\v 8 Hintu thara huobula gortonde sien Jisu hobor peinei tharare holo, “Oh hom bischias-bolagun! Pidie neidie sombonde a hittei huobula goror?
\v 9 Ejosong no bujotte parapang? Pas azar manjiortei paschan pidie hodagan monot tulona? Hoi lei tumi tuli loiode?
\v 10 Ser azar manjiortei sattan pidie hodagan monot tulona? Dongor hoi lei tumi tuli loiode?
\v 11 Pidieganor sombonde mui tomare no hongor sien tumi a hittei no bojor? Hintu Pharisi ar Saddukigunor moli pokke uijkare thagkuo.”
\v 12 Sebeden sisjiogune buji parilakke pidie banade hamot lagande moli pokke uijkare thebartei the no hoi. Hintu Pharisi ar Saddukigunor sigkie hoda pokke uijkare thebartei the tharare horte sien buji parilak.
\s Probu Jisu Olode Kristo
\r Mak 8:27-30; Luk 9:18-21
\p
\v 13 Sebeden Jisu Kaisarea Philippi bamot lunginei, the tar sisjiogunottun pujor gorilo, “Munischioro Puobuo more manjie honna bili hon?”
\v 14 Thara holak, “Hoiek jone hon, the baptisma gori die Johone, ar ek dagie hon, the Elija, aro ek dagie hon, the munigunottun ek jon obode.”
\v 15 Jisu tharare holo, “Hintu tumi more honna bili ho?”
\v 16 Ar Simon Pitore uttor dilo, “Tui olede Kristo, jeda Itchioro Puobuo.”
\v 17 Jisu holo, “Jonar puo Simon, tui bhaggottie. Haron lo ar eragane ien tore janei no die, hintu mor sorgo Babe tore ien janei die.
\v 18 Ar mui ien tore hongor: Tui olede Pitor, ar ei Bor Silluor ugure mui mor mondoli tulim. Padalor girie duoraneio ienore joi gori no paribo.
\v 19 Mui tore sorgo rejjior chabigani dim. Ei pittimit tui jien bon goros sien sorgotio bon gora obo. Ar pittimit tui jien huli dios sien sorgotio huli die obo.”
\v 20 Sebeden the tar sisjiogunore the Kristo bili harore no hobartei shokto gori mana gorilo.
\s Jisur Moranar Hoboran
\r Mak 8:31-9:1; Luk 9:22-27
\p
\v 21 Sei somoiottun duri Jisu tar sisjiogunore ei hodagani huo dorilode je, tartun Jerusalemot ja puribo. Borjonnune, rajguru-thagurune ar dhormo niomor mastorune tare dug-hosto lageibak ar tare morei pheleibak. Hintu tin dino madat the aro jeda obo.
\v 22 Ar Pitore tare ek huredi ninei tare goba dorilo, “Probu, Itchiore tore rokkie gorog! Siennie tor huno din no ok.”
\v 23 Hintu Jisu muo phireinei Pitorore holo, “Soitan, mor iottun jagoi! Tui olede mor podtan bondo goridiebuo. Haron tor bhabonagan Itchiorottun no eje, hintu manjiortun ejchie.”
\v 24 Sebeden Jisu tar sisjiogunore holo, “Je mor loge judi edo sai, salen, tar nijor monjokka no gori tar kroschan buginei mor loge ejok.
\v 25 Haron je tar poranan bajeibartei sai, the areibo. Hintu je mortei tar poranan arai, the tar poranan thogei pebo.
\v 26 Haron ek jone goda songsaran peinei judi tar nijor poranan areile, sien tar hi lab obo? Bah tar porananor bodoli the hi dam di paribo?
\v 27 Haron Munischioro Puobuo tar Babor mohimagandoi ar tar sorgo-dudtun somot ebo. Sokkene the prottiek manjiore tharar hamor doge poriskari dibogi.
\v 28 Mui tomare soittio hodagan hongor, iot hoiek jon thiei agonde igunottun Munischioro Puobuore tar rejjioganot ette no degon song mortak noi.”
\c 17
\s Jisur Judo Sengera
\r Mak 9:2-13; Luk 9:28-36
\p
\v 1 Shoi din porendi Jisu Pitorore, Jakobore, Jakobor bhei Johonore tar loge nilo. The tharare ekkuo ojol mounot tulilogoi.
\v 2 Siot tharar mujungot Jisur debo-rong phudilo. Tar muon belano dogkie joljollie olo ar tar haborani phoro dogkie dhub olo.
\v 3 Ar sawh, Mosi ar Elija tharar mujungot dega dinei, Jisu loi hoda hodon.
\v 4 Sebeden Pitore Jisure madelo, “Probu, ami iot thele gom obo. Tortun mone hole tinan bajei bani tortei ekkan, Mosittei ekkan ar Elijattei ekkan.”
\v 5 Pitore sei hodagan horte lokke, sawh, eksak potpottie meg einei tharare dagilogi. Ar suno, megkanottun ekkuo sobdo bhar olo, “Ibie olode mor agojor Puobuo, mui tar ugure baari hujhi. Tumi tar hoda suinnio.”
\v 6 Sisjiogune sei sobdobuo suninei dore madit bukpari polak.
\v 7 Hintu Jisu einei ar tharare dhorinei holo, “Uduo, no doreo.”
\v 8 Thara jokke seropala rini selak, Jisure bade ar huno jonore thara no degilak.
\v 9 Mounnuottun thara lambegi Jisu tharare mana gorilo, “Munischioro Puobuo morattun jedogkon song jiei no ude, sedogkon song tumi degilade ien harore no hoio.”
\v 10 Sisjiogune Jisuttun pujor gorilak, “Dhormo niomor mastorune Elija akke eja poribo, a hittei hon?”
\v 11 Jisu tharare uttor dilo, “Elija daw hamakkai akke ebo, beg the thik gori dibogi.
\v 12 Hintu mui tomare hongor, Elija daw honatto ejchie. Manjie tare no sininei, jien mone hoi sien tare gorsion. Thik siennie gori Munischioro Puobuoi tharar adot hosto pebo.”
\v 13 Sebeden sisjiogune buji parilakke tharare Jisu baptisma gori die Johonor sombonde hor.
\s Ekkuo Bhude peie Guro Hoda
\r Mak 9:14-29; Luk 9:37-43
\p
\v 14 Thara jokke manuschunor jhagkuot lungilakki, ek jon manus Jisur idu einei tar mujungot adu pari salam gori porilogi.
\v 15 The holo, “Probu, mor puobuore doye gor. The thadei pore ar baari hosto par. Agunot ar panit onsur pore.
\v 16 Mui tare tor sisjioguno idu anniong, hintu thara gom gori no paron”
\v 17 Sebeden Jisu holo, “Oh ei jugor bischias no gorsie manuschun, mui tomar loge hodog bilon theim? Hodog bilon mui tomare sahajjio gorim? Tare mor idu ano.”
\v 18 Sebeden Jisu bhudtuore gobinei gurobuottun bhudtuo nigili gelo. Ar gurobuore the jogon-togon gom gori dilo.
\v 19 Tar porendi sisjiogune nibirot Jisur idu einei pujor gorilakki, “Ami a hittei bhudtuore dabei di no pari?”
\v 20 Jisu tharare holo, “Tomar bischiaschan nei hinottei! Mui tomare soittio hodagan hongor, sigon soijjio biji para tomar bischias thele, judi tumi ei mounnuore ho, ‘Iottun jagat lor.’ Mounnuo lori pebo. Tumi begkani gori pariba.
\v 21 Hintu edogkie bhud bor magana ar ubos thana darai no ole dabei dibar noi.”
\v 22 Thara Galili dejot eksomare thagke, Jisu tharare holo, “Munischioro Puobuore manjior adot gojei dibar somoi oi ejchie.
\v 23 Thara tare morei pheleibak. Ar tin dine tare aro jiei tuluo obo.” Sebeden sisjiogunor shanggadik mono dug olo.
\s Mondiro Hajana
\p
\v 24 Thara Kapernaumot lunginei, Mondiro hajana-tulliegune Pitoror idu einei holakki, “Tor Guruthagurbuoi Mondiro hajanaδ de ni?”
\v 25 Pitore holo, “Oi, the de.” Thara jokke ghoro bidirie somilakkoi, Jisu tare akke holo, “Simon, tui hi mone goros? Pittimir rajagune hartun hajana tulon? Tharar puogunottun hajana tulon ni na oinnio jonottun tulon?”
\v 26 Pitore uttor dilo, “Oinnio jonottun.” Sebeden Jisu tare holo, “Salen, puogune hajana di no pan.
\v 27 Tobuio thara amare mono dug no pan para, sagorot jeinei borsi bagoi. Polim dhoribode maschuor muon hulile tui ekkuo rubuo poijieδ pebe. Sibie aninei tortei ar mortei hajana dischi.”
\c 18
\s Honna Begottun Dangor?
\r Mak 9:33-37; Luk 9:46-48
\p
\v 1 Sei lokke sisjiogune Jisur idu einei tartun pujor gorilakki, “Sorgo rejjiot honna begottun dangor?”
\v 2 Sebeden Jisu ekkuo sigon guro tar idu daginei tharar song moiddie bojeinei holo,
\v 3 “Mui tomare soittio hodagan hongor, judi tumi mon phireinei sigon guro sannie no aw, huno din tumi sorgo rejjiot somi no peba.
\v 4 Senottei je ei sigon gurobuo sannie niroit obo, sorgo rejjiot the begottun dangor.
\v 5 Je mor nange edogkie ekkuo sigon guro lobiot gore, the more lobiot gore para obo.
\v 6 Je huno ek jone edogkie ekkuo sigon gurore judi more bischias gorinei aro bischias no gore para gore, sei manuschuor ekkuo dangor sil tar gortonabuot bani dinei sagorot phelei dile tartei gom obo.
\v 7 “Songsaro manuschune oinnio manuschunore pabot pelan hinottei tharar hobal purok! Sieni eneio uo poribo. Hintu jei manuschuo tharare pabot phelei tar hobal purok!
\v 8 Judi tor adtane bah tor thengane tore pabot pelai, sien habi pheleis. Ononto agunanot dien ad bah dien theng somot porana darane ekkan ad bah ekkan theng neie gori jibonanot somanagan tortei gom obo.
\v 9 Ar judi tor sogkuoi tore pabot pelai, sibie huei pheleis. Dibie sogkuoi norogor agunot jana darane, ekkuo sogkuoi jibonanot somanagan tortei gom obo.
\s Bera-shagolo Tulona
\r Luk 15:1-7
\p
\v 10 “Seio, esannie ekkuo sigon guroreio aw-pela no gorsio. Mui tomare hongor, tharar sorgo-dudtune sorgot onsur mor sorgo Babor muonot sei agon.
\v 11 Haron Munischioro Puobuoi ajhi jeiegun togeibartei ejchie.
\v 12 “Tumi hi mone goro? Ek jon manjior ek shottuo bera-shagolottun ekkuo ajhi gelo, tar nirienobboibuo bera-shagol langelo pidit phelei jeinei ajhi jeiebuo the no togeibogoi ni na?
\v 13 Mui tomare soittio hodagan hongor, the judi sibie suph pheleigoi, ajhi no jande nirienobboibuo bera-shagolunttun bes sibie ugure hujhi obo.
\v 14 Thik siennie gori tomar sorgo Babottun esannie sigon guro ekkuoio areibar mone no hoi.
\s Je Bheibuo duj Gore
\r Luk 17:3-4
\p
\v 15 “Judi tor bheibuoi tor biruddie pab gore, tui jeinei nibirot tar dujchan degei dischoi. Judi the tor hoda sune, salen, tor bheibuore tui jidinei phirei phelei.
\v 16 Hintu judi the tor hoda no sune, tui ek jon bah di jon tor loge nejeis, senottei ‘di-tin jono shakkir hoda begkani soittio bilinei proman oi.’
\v 17 Tobuio judi the tharar hoda no sune, mondolit hoi dis. Ar judi the mondolir hodaio no sune, salen, tui tare Be-jad bah, hajana-tullie dogkie bebohar goris.
\v 18 Mui tomare soittio hodagan hongor, ei pittimir tumi jien bondo goro, sorgotio bondo gora obo. Ar ei pittimit tumi jien huli duo, sorgotio huli die obo.
\v 19 Mui tomare aro soittio hodagan hongor, jokkene ei pittimit tumi dijone ek song oinei je huno jinijottei bor mago, mor sorgo Babe sien gori dibo.
\v 20 Haron mor nange jiot dijon bah tin jon eksomare thubeile, siot mui tharar loge agong.”
\s Mab no Dede Sagorsiebuo
\p
\v 21 Sokkene Pitore Jisur idu einei pujor gorilogi, “Probu, mor bheie mor ugure oborad gorilie, tare mui hoi bar mab dim? Sat bar song ni na?”
\v 22 Jisu tare holo, “Mui tore hongor, bana sat bar noi hintu huttur huttur gori sat bar mab goris.
\v 23 Sorgo rejjiogan olode edogkie: Ek jon rajai tar sagorsiegunottun ijeb selo.
\v 24 Ijeb sade, tar idu ek jon sagorsie anilak. Sei sagorsiebuoi tare dos azar talenδ di pai.
\v 25 The sujhi no paribo hinottei, tar horojchun ujol goribartei tar malikkuoi tare, tar mog-puo ar tar agede sieni somot bejibartei ugum dilo.
\v 26 Sebeden sagorsiebuoi rajar mujungot bukpari salam gori porinei holo, ‘Doye gorinei more somoi de, mui tore begkun sujhim.’
\v 27 Sebeden sagorsiebuor malikkuottun tare shanggadik sit purilo. Tar horojchun mab dinei tare iri dilo.
\v 28 Hintu sei sagorsiebuoi jeinei tar dogkie sagorsei tare ek shot denariδ di paidie sibiere lagot pelo. Tare noroli sibi dhorinei holo, ‘More di paschie igun de.’
\v 29 Sibiei tar thengot purinei tartun bikkie magilo, ‘Doye gorinei more somoi de, mui tore begkun sujhim.’
\v 30 Hintu the mab no dilo. The jeinei tar horojchun sujhi phuroi song tare jiel-hanat bhorei thologoi.
\v 31 Oinnio sagorsiegune sien deginei tharar baari monot dug lagilo. Ar thara jeinei tharar malikkuore begkani holakkoi.
\v 32 Sebeden malikkuoi sei sagorsiebuore daginei holo, ‘Pazi sagorsie tui! Tui mab maginei mui tor beg horojchun mab duong.
\v 33 Hintu mui tore jingori doye gorsiong tuio sengori tor dogkie sagorsiebuoreo doye gorana osit elode noi ni?’
\v 34 Ar tar malikkuottun rak udi, tare di paidie sigun begkun sujhi phuroi song sasti goriegunor adot tare gojei dilo.
\v 35 Judi tomar ontorottun tomar bheiunor oboradtani mab no duo, mor sorgo Babpuoio thik sedogkie gori tomare goribuo.”
\c 19
\s Sara-sari Sombonde
\r Mot 5:1-32; Mak 10:2-12; Luk 16:18
\p
\v 1 Ar edogkie olo, Jisu sei hodagan hoi phureinei Galili dejchan phelei jei Jordan Sora uhuledi Judea dejot lungilogi.
\v 2 Jhag-jhag manus tar pune-pune jeion. Siot tharare the gom goreie.
\v 3 Ar Pharisigune Jisur idu einei tare joga sebartei tare holakki, “Ek jon manjie tar mogkuore je huno harone sari dibar niomot age nahi?”
\v 4 Jisu uttor dilo, “Adi purbe Itchiore ‘tharare milie ar morod gori baneie’ sien tumi madei no so?
\v 5 Senottei daw ‘Morodtuoi tar bab-magun phelei jei tar mogkuoloi egottor obogoi. Ar thara di jone ekkan heye obak.’
\v 6 Senottei thara di jon noi ar hintu ekkan heye olak. Senottei Itchiore jien joragori di die, sien manjie pharok no gortok.”
\v 7 Thara Jisure holak, “Salen, a hittei Mosi shur hagos dinei mog sari dibar ugum die?”
\v 8 Jisu tharare holo, “Tumi akkol han hinottei mog sari dibar tomare Mosi onumoti dede ai. Hintu adi purbettun duri edogkie no elo.
\v 9 Mui tomare hongor: Je tar mogkuoi oinnio jonloi shanda no gorsie gori sari dinei ar the oinnio milie loi, tar puron mogkuor biruddie biebijier obo. Ar je sei sari die miliebuore loi, tareo biebijier obo.”
\v 10 Tar sisjiogune tare holak, “Judi neg-mogor sere sedogkie obosta ole, lo-li no onagan bhala.”
\v 11 Jisu tharare holo, “Begkune ei hodagan maniloi no paron. Bana jigunore die oie sigune maniloi paron.
\v 12 Hoiek jon gorbhottun duri nomonshuk than. Ar hoiek jon nomonshuk oineio than. Ar hoiek jon sorgo rejjiottei thara nijere-nije nomonshuk oineio than. Je ei hodagan maniloi pare, the mani lok.”
\s Jisu Ar Sigon Gurogun
\r Mak 10:13-16; Luk 18:15-17
\p
\v 13 Sokkene manjie sigon sigon guro Jisur idu sigunor mada ugure ad tuli dinei bor magi dibartei anilak. Hintu sisjiogune sei manuschunore aw-hoda holak.
\v 14 Hintu Jisu holo, “Sigon gurogunore mor idu ebartei duo, tharare mana no gorsio. Haron sorgo rejjiogan olode ei sigon guroguno dogkien.”
\v 15 Sigon gurogunore ugure ad tuli denar porendi Jisu siottun gelogoi.
\s Ek jon Thagoie Gabur Morod
\r Mak 10:17-31; Luk 18:18-30
\p
\v 16 Ar sawh, ek jon manus Jisur idu einei hologi, “Gom guruthagur, ononto jibon pebartei mor hi gom ham gora poribo?”
\v 17 Jisu tare holo, “Tui a hittei more gom hole? Itchior bade ekjono gom nei ar. Hintu tui judi jibonanot somibar sas, shilegun paleis.”
\v 18 Manuschuoi tare holo, “Hon shilegun?” Sebeden Jisu holo, “ ‘Hun no goris,’ ‘shanda no goris,’ ‘sur no goris,’ ‘mijie shakki no dis.’
\v 19 ‘Tor bab magunore sorman goris,’ ‘Tui nijore-nije hos paschie sannie, tor paralliegunoreio hos peis.’ ”
\v 20 Gabur-morodtuoi Jisure holo, “Gaburottun duri sei beg ugumani mui palei ejongor. Mor aro hi goribar bagi age?”
\v 21 Jisu tare holo, “Tui judi puripunnuo obar sas, ja tor hi-hi age sieni bejinei tengagunδ gorib dugkiere degoi. Sebeden sorgot tor dhon thebo. Tar porendi einei mor pune-pune eis.”
\v 22 Hintu sei hodagan gabursiebuoi suninei, the monot dug peinei gelogoi. Haron tartun onek dhon-sompotti age.
\v 23 Sebeden Jisu tar sisjiogunore holo, “Mui tomare soittio hodagan hongor, thagoie manjiortei sorgo rejjiot somana aghattie age!
\v 24 Mui aro tomare hongor: Ekjon dhoni manus Itchioror rejjioganot somana darane ekkuo uth sujor pajidi sominei nigili janagan bes utchuo.”
\v 25 Sisjiogune ei hodagan suninei thara shanggadik amok oinei holak, “Salen, honna mukti pebo?”
\v 26 Jisu tharare rini seinei holo, “Manjiortei aw-sombob hintu Itchiorottei begkani sombob.”
\v 27 Sebeden Pitore Jisure holo, “Sah, ami beg phelei einei tor loge elong. Salen, ami hi pebong ar?”
\v 28 Jisu tharare holo, “Mui tomare soittio hodagan hongor, nuo jugkuot jokke Munischioro Puobuoi tar oborug singasonanot bobo. Sokkene tumi mor pune-pune ebade siguneo barogan singasonot boinei Israelo baro jadore bijier goriba.
\v 29 Ar je mortei ghor-duor, bhei-bon, bab-ma, mog-puo, ar jaga-jobin phelei eje the ek shot dunuo pebo, ononto jibonio pebo.
\v 30 Hintu onek manus akkuol oi agonde sigun jer poribak, ar jero sigun akkuol obakkoi.
\c 20
\s Anggur Bagano Ham goriegun
\p
\v 1 “Haron sorgo rejjiogan olode edogkie: Ekjon jagar giroje tar anggur baganot ham gora bajei dibartei beinnie poittie manus toga gelo.
\v 2 Dine ek denariδ hamgoriegunore bedon the dibartei thik gorinei tar baganot tharare ham goribartei dipadelo.
\v 3 Perai bennie tin ghonta \f + 20:3 tin ghonta: Perai bennie noi ta.\f* somoiot the aro ath-holat gelo. Siot hoiek jon manus hitchu ham no gorsie gori thiei agonde the degilo.
\v 4 The tharare holo, ‘Tumio mor angguro baganot jeinei ham gorogoi. Mui tomare thik bedon dim.’ Sebeden tharaio gelak.
\v 5 Dibursie ar beillie tin porsie the aro jeinei sedogkie gorilogoi.
\v 6 Beillie pastai the jeinei oinnio hoiek jon hitchu ham no gorsie gori thiei agonde deginei tharare holo, ‘Tumi iot a hittei hitchu ham no gorsie gori goda dinnu thiei agogi?’
\v 7 Thara tare holak, ‘Amare huno jone gabur no lon huttun.’ Ar the tharare holo, ‘Tumio mor anggur baganot jeinei ham gorogoi. Tumi thik bedon peba.’
\v 8 Bellie oinei angguro baganano girojchuoi tar sompotti rakkolibuore holo, ‘Ham goriegunore daginei bedon de. Bego jerobuottun duri arambo gorinei polimmuo song dis.’
\v 9 Bellie pastattun duri ham gorsionde sigune einei ek denaritδ dore pelak.
\v 10 Akke hamot jeiegune einei bes pebak bili asha gorsion. Hintu tharaio ek denaritδ dore pelak.
\v 11 Jogon thara bedon lolak, thara girojchiore bodnam gora arambo gorilak.
\v 12 Thara holak, ‘Ei begottun jere ham goriegune daw bana ek ghonta ham gorsion. Ami goda dinnuo rodot ham gorilong, hintu tui amare thara jogai bedon dilede!’
\v 13 The tharar ek jonore uttor dilo, ‘Bhai, mui tore oinniei no gorong daw. Tui ek denariloiδ ham goribar raji oioschie noi ni?
\v 14 Tor bedon loinei jagoi. Tore jingori diong, jere ham goriegunoreio sei doge dibar mor mone hor.
\v 15 Mor nijor tengaloiδ mui jien gortung sat noi ni? Nahi mui doyeli hinottei tui pijhum goror?’
\v 16 Thik siennie gori, jero sigun akke obakkoi, ar akke oi agonde sigun jer poribak.”
\s Aro Tar Moranar Hoda
\r Mak 10:3-34; Luk 18:31-34
\p
\v 17 Jisu Jerusalem sohor song jadte lokke podot tar sisjiogunore ek huredi ninei tharare holo,
\v 18 “Suno, ami Jerusalem song jeir. Sidu Munischioro Puobuore rajguruthagurunor ar dhormo niomor mastorunor adot gojei die obo. Thara tare dujot pelanar porendi tar moribar dorkar bili thik goribak.
\v 19 Ar sebeden thara Be-jadtunor adot tare gojei dibag. Thatta goribak, sabukkoi maribak ar Krosot dibag. Ar tin dino madad the aro jiei udibo.”
\s Jakob Ar Johonor Hujoli
\r Mak 10:35-45
\p
\v 20 Sokkene Jebedior mogkuo tar puogundoi Jisur idu elo. The Jisur mujungot bukpari salam gori porinei tartun ekkan jinij magilo.
\v 21 Jisu tartun pujor gorilo, “Tui hi sas?” Ar the holo, “Mor ei dibie puo tor denedi ekjon bangedi ek jon tor rejjiot boji paron para ugum de.”
\v 22 Jisu holo, “Tumi magilade ien tumi hobor no po. Mui heimbe golojchuottun tumi hei pariba parapang? Mui lombe baptismagandoi tumi baptisma oi pariba parapang?” Thara tare holak, “Ami paribong.”
\v 23 Jisu tharare holo, “Mor golojchuottun tumi hamakkai heba, ar mui lombe baptismagan tumi loba. Hintu mor denedi ok, mor bangedi ok bojeibar mor odhihar nei. Mor Babe jigunottei banedie sigune bojibak.”
\v 24 Jokkene oinnio dos jone ien sunilak, thara di bheior ugure rak olak.
\v 25 Hintu Jisu tharare tar idu daginei holo, “Tumi hobor pode Be-jadtune sason goronde sigunor odhihari on ar tharar murubbigune sigunor ugure ugum salei ni paron.
\v 26 Hintu tomar moiddie siennie no obo. Je tomar moiddiettun dangor obar sai, the tomar sagorsie uo poribo.
\v 27 Ar je tomar moiddiettun bego dangorbuo obar sai, the tomar banidaji uo poribo.
\v 28 Thik sedogkie gori Munischioro Puobuoio manjiortun ham hebartei no eje, hintu the manjiore ham gori dibartei ar onek manjior muktir dam ijebe tar poranan dibartei ejchie.”
\s Di Jon Han Gom Olak
\p
\v 29 Jisu ar tar sisjiogun Jerikko sohorottun jade, jhag-jhag manus tharar pune-pune jadon.
\v 30 Sawh, di jon han manus podo pazarat boji thagode, Jisu sei podtanodi jar bili suninei thara jogar pari-pari holak, “Probu, Davidor Puobuo, amare doye gor!”
\v 31 Manuschune tharare jhaji dinei tharare sub gori thebartei holak. Hintu thara sie bes jogar pari-pari holak, “Probu, Davidor Puobuo, amare doye gor!”
\v 32 Jisu mow oinei tharare daginei holo, “Mui tomartei hi gori didung tomartun mone hoi?”
\v 33 Thara uttor dilak, “Probu, ami degi para amattun mone hoi.”
\v 34 Sebeden Jisuttun tharare sit purinei tharar sogkun dhori dilo. Jogon-togon tharar sogkun gom oinei tar pune-pune gelak.
\c 21
\s Jisu Jerusalemot Somilogoi
\r Mak 11:1-11; Luk 19:28-40; Jhn 12:12-19
\p
\v 1 Thara Jerusalemot lungibar hadallie Bethphage ada-manot lungilakki. Sebeden Oliv Mounnuor hai hurettun Jisu tar di jon sisjio padeilo.
\v 2 Jisu tharare holo, “Tomar mujungedi adamanot jo. Tumi jebaio ekkuo gadha ar ekkuo gadha shawh bannie gori debagoi. Sigun hueinei mor idu anogoi.
\v 3 Ar judi huno jone tomare hon, tumi tharare hoio, ‘Probur igun lagodon,’ the aro jhadi gori idu thoidie bajei dibo.”
\v 4 Siendoi munibuor darai huo oiede hodagan puron olo.
\q
\v 5 “Zaion jhibore hogoi, ‘Sah, tor Rajabuo tor idu gadha ugure sorinei ejer. The olode nombro oinei dut heie gadha shawh ugure sorinei ejer.’ ”
\p
\v 6 Senottei, sisjiogune jeienei, Jisu tharare ugum dede doge gorilakkoi.
\v 7 Thara gadhabuo ar gadha shawhbuo aninei tharar haborani sigunor ugure bijei dilak. Sebeden Jisure sienir ugure bojeilak.
\v 8 Ar shagor manjie tharar haborani podot bijei dilak. Ar hoiek jone gajottun dhela habi aninei podot bijei dilakki.
\v 9 Sebeden Jisur mujungedi jadonde sigune ar pijendittun ettonde sigune joi jogar pari-pari holak,
\q “Davidor Puobuore hosanna!
\q ‘PROBUR nange eiebuo donniobad gori thok!’ Begottun ugure hosanna!”
\p
\v 10 Jisu Jerusalem sohorot somineigoi, beg manuschun joul bodilak. Thara pujor gorton, “Ibie honna?”
\v 11 Manuschune holak, “The muni Jisu, Galili dejor Nazareth hullie.”
\s Mondirot Jisu
\r Mak 11:15-18; Luk 19:45-48
\p
\v 12 Sebeden Jisu Itchioror Mondirbuot sominei, siot beja-hine goronde sigunore dabei dilo. Tengaδ bodoli duonde sigunor tebilani ar hodor bejiegune bojonde jagagani the ullei phelei dilo.
\v 13 Jisu tharare holo, “Sastrot lega age, ‘Mor ghoran bor magede ghor huo obo.’ Hintu tumi ienore ‘dagedor haath’ banei phellio.”
\v 14 Sebeden han ar leng Mondirot tar idu elak, ar the tharare gom gori die.
\v 15 Hintu rajguruthagurune ar dhormo niomor mastorune tar amok hamani deginei ar Mondirot gurogune, “Davidor Puobuore hosanna,” hode suninei, tharattun rak udilo.
\v 16 Sebeden thara Jisure holak, “Ei gurogune hi hodon tui sunor ni?” Jisu tharare holo, “Sunongor daw! Sastroie hi hoie sien tumi madei no sawh?
\q ‘Sigon guro ar hujhi guro muottun tumi puripunnuo baini peba.’ ”
\p
\v 17 Sei porendi, Jisu tharare phelei jei sohorottun nigili jei Bethani adamot jeinei bha roiegoi.
\s Dumur Gajchuo Shugei Gelo
\r Mak 11:12-14; 20-26
\p
\v 18 Tar hellie beinnie the sohoranot phiri jade lokkene Jisuttun ped puri udilo.
\v 19 Podor hure the ekkuo dumur gaj deginei the gajchuor siot gelo. Hintu the bana padagani bade ar hitchu no deginei gajchuore holo, “Tor huno din gulo no dorto ar.” Ar jogon-togon dumur gajchuo shugei gelo.
\v 20 Sisjiogune sien deginei thara amok oinei holak, “Dumur gajchuo edok jhadi a hingori shugei gelo?”
\v 21 Sebeden Jisu tharare uttor dinei holo, “Mui tomare soittio hodagan hongor, tumi judi bischias goro ar tomar monot shiongshama no thai, salen, bana dumur gajchuore gori paribade noi, hintu ei murobuore judi tumi ho, ‘Uguri jeinei sagorot polloi.’ Salen, sien obo.
\v 22 Ar tumi judi bischias gele, tumi jien bor mago sien peba.”
\s Jisur Odhiharo Sombonde
\r Mak 11:27-33; Luk 20:1-8
\p
\v 23 Jisu aro Mondirot somilogoi. The sigkie dede seiet, rajguru-thagurune ar borjonune einei tare holakki, “Ieni hi odhihare tui goror? Honna tore ei odhiharan die?”
\v 24 Hintu Jisu tharare uttor dinei holo, “Muio tomare ekkan prosonno dorim. Tumi judi more uttor duo, ieni hi odhihare mui gorongor mui tomare hom.
\v 25 Johonor baptismagan huttun? Sien hi sorgottun nahi, manjiortun?” Thara-thara huobula gorte holak, “Ami judi hoi, ‘Sorgottun’ salen, the hobo, ‘A hittei tumi tare bischias no goro?’
\v 26 Hintu judi ami hoi, ‘Manjiortun’ sio, ami jonogonore dorei. Haron beg manuschune Johonore ek jon muni bili mani loion.”
\v 27 Senottei thara Jisure uttor dinei holak, “Ami hobor no pei.” Sebeden Jisu tharare holo, “Ieni hi odhihare mui gorong muio tomare no hom.”
\s Dibie Puor Tulona
\p
\v 28 “Hintu tumi hi mone goro? Ek jonottun dibie puo agon. The tar polim puobuo sidu jeinei holo, ‘Put, edchie tui mor angguro bagananot jeinei ham gorloi.’
\v 29 Puobuoi holo, ‘Mui no jeim.’ Hintu porendi the mon phireinei hamot gelo.
\v 30 The a ekkuo puo sidu jeinei sei hodagan hologoi. puobuoi tare holo, ‘Oh ba, mui jeim.’ Hintu the no gelo.
\v 31 Sei di jonottun honna tar babor hoda dorilo sei?” Thara Jisure uttor dilak, “Polimmuoi ai.” Jisu tharare holo, “Mui tomare soittio hodagan hongor, hajana-tulliegune ar beischie miliegune tomartun akke Itchioro rejjioganot somibag.
\v 32 Haron Johone dharmio podtan degei dibartei tomar idu ejchie, ar tumi tare bischias no goro. Hintu hajana-tulliegune ar beischie miliegune tare bischias gorsion. Ien tumi deganar porendio tomar monani no phiro ar tare bischias no goro.
\s Giroj Ar Sagorsiegunor Hoda
\r Mak 12:1-12; Luk 20:9-19
\p
\v 33 “Aro ekkan tulona hoda suno. Ek jon giroje ekkan anggur bagan tulilo. The bagananor sero-hitte tengera beri dilo. The angguro ros perebartei ekkan ghani-hol bojeibartei ekkuo gat hurilo. Ar subi dibartei tong ekkan banilo. Sebeden the hoiek jon hed goriere tar anggur baganan daw-bhagi denar porendi the bi-dejot gelo.
\v 34 Anggur sinibar okto oinei, the tar bhagkuo anibalottei tar sagorsiegunore hed goriegunor sidu padeilo.
\v 35 Hed goriegune tar sagorsiegunore dhorinei dhori, ek jonore marsion, ek jon morei phellion ar ek dagire sil mela duon.
\v 36 Girojchuoi polimmunottun bes aro tar sagorsie dipadelo. Hed goriegune tharareo siennie gorilak.
\v 37 Sebeden bego jere tar puobuore thara sidu dipadelo. The holo, ‘Thara mor puobuore sorman goribak.’
\v 38 Hintu hed goriegune puobuore deginei thara-thara huobula gorton, ‘Ete daw porendi sompottir girojchuo obo. Jei, ami tare morei pheleioi. Sebeden ami ei bagananor giroj obong.’
\v 39 Sebeden thara tare dhorinei dhori baganor barendi phelei dinei morei pheleilak.
\v 40 Salen Baganor girojchuo ele, sei hed goriegunore hi goribogi sei?”
\v 41 Thara Jisure holak, “The sei dujto manuschunore, begkunore morei pheleibogi ar tar baganan oinnio hed goriegunore daw-bhagi dibogi. Sigune tare okto mozim phol bhag dibag.”
\v 42 Jisu tharare holo, “Ien tumi Sastrot no mado ni na?
\q ‘Ghor-tulliegunor monot no porede silluo, hunot begottun gunor silluo olo. Ien PROBUIE gori dilo, amar ien sade hodog shoba lage!’
\p
\v 43 “Senottei mui tomare hongor, Itchiore rejjiogan tomartun hari loinei phol utponno gori parede jadtuore die obo.
\v 44 Ar je sei silluo ugure pore, the guri oi jebo. Ar sei silluo jar ugure pore, the phagu oi jebo.”
\v 45 Rajguruthagurune ar Pharisigune tar tulona hodagan suninei buji parilakke the tharar sombonde hor.
\v 46 Thara Jisure dhoribar selak. Hintu jonogone Jisure ek jon muni bili mani loion hinottei thara jonogonore dorelak.
\c 22
\s Melaloi Tulona
\r Luk 14:15-24
\p
\v 1 Ar Jisu uttor dinei tulona hodaloi manuschunore aro holo,
\v 2 “Sorgo rejjiogan olode edogkie: Ek jon rajai tar puobuottei mela-meitban gorer.
\v 3 Ar senottei tar boleie gorbagun dagibartei, the tar dajigunore dipadelo. Hintu manuschunor ek jonoro ebar mone no holo.
\v 4 Sebeden the aro oinnio jon daji dipadelo. The tharare holo, ‘mui boleiongge gorbagunore hogoi, “Suno, mui ikkie bhat sara gorsiong. Bor damara goru ar pokta-pokta poshugun habinei jugol gorsiong. Senottei meitbanot ejo.” ’
\v 5 Hintu thara hono jone hando no gorinei tharar nijor-nijor hamot gelak. Ek jone tar hedot gelo, ar ek dagie tharar bebaro jagat gelak.
\v 6 Ar ek dagie siot elakke sigune dajigunore dhorinei thajei marinei morei pheleilak.
\v 7 Jokkene rajai sien sunilo, the sei manuschunor ugure asarjio rak olo. Sebeden, tar sonniogunore sien gorsionde manuschunore nas gorinei tharar adamanio puri phelei dibartei the dipadelo.
\v 8 Sebeden rajai tar dajigunore holo, ‘Bhat sara olo. Hintu mui boleiongge gorbagun ebar lak noi.
\v 9 Senottei podo dojorot jo, manus jare degogoi tharare melat bhat hebartei dagi anogoi.’
\v 10 Ar sei dajigune podot jeinei jigun degkuondoi sigun gom bojong manus, thara mela ghoranot boron gori thubeilakki. Sigune bhat hebartei bojilakki.
\v 11 “Hintu jokkene melat bhat hebartei boi agonde sigunore sebartei rajai mela ghorot somilogi, mela pojak no ursie ek jon manus the degilo.
\v 12 Ar rajai sei manuschuore holo, ‘Bhai, a hingori tui iot mela pojak no ursie gori sommoschi?’ Hintu sei manuschuoi madi no parilo.
\v 13 Sebeden rajai dajigunore holo, ‘Tare adhot-thengot baninei barendi andhar jagat phelei duogoi. Siot the dad hamere-hamere hanibo.’
\v 14 Haronan olode edogkie, Itchiore dagkie manuschun olakke ektal. Hintu bei tullie manuschun olakke gulodok gori.”
\s Kaisarore Hajana Dena
\r Mak 12:13-17; Luk 20:20-26
\p
\v 15 Sebeden Pharisigune nigili jeinei Jisure tar hodat tare phajeibartei huobula gorilak.
\v 16 Sebeden tharar sisjiogun ar Herodor manuschun somot Jisur sidu dipadenei, sigune Jisure holak, “Guruthagur, tui soittio manus ar jodepode gori Itchioro hoda tui sigkie dede harore no dhoraschie ami hobor pei.” Haron tui manjior barendi ien no sas.
\v 17 Senottei, tui amare ho, tui ien henjan bujos? Niomor doge Kaisarore ami hajana diduong ne no diduong?”
\v 18 Hintu Jisu tharar bojong monani hobor peinei tharare holo, “Oh phagaragun! A hittei more joga sor?
\v 19 Manjie hajana duonde poijiebuoδ More degogi.” Sebeden thara ek denariδ tare dilakki
\v 20 Jisu tharare holo, “Ibie har subhi, ar iot har nang legkie age?”
\v 21 Sebeden thara uttor dinei holak, “Sibie daw Kaisaror.” Ar Jisu tharare holo, “Kaisaror jinijchani Kaisarore duo, ar Itchioror jinijchani Itchiorore duo.”
\v 22 Jokkene thara sieni sunilak, thara amok oinei, tare phelei jeinei siottun gelakkoi.
\s Neg-mog Oiparana Sombonde
\r Mak 12:18-27; Luk 20:27-39
\p
\v 23 Ei sei dinnie, Saddukigune, jiei uduonagan nei honde sigune Jisur idu einei tartun pujor gorinei,
\v 24 Jisure holak, “Guruthagur, Mosi hoiede judi hono jone bongso no peie gori mori gele, sei manuschuor guro bheibuoi tar boschuore loinei tar bheibuottei bongso rokkie gori douk.
\v 25 Amar loge sedogkie sat bhei elak. Begottun bor bheibuoi mog loinei mori jeie. Hintu the huno bongso no peie gori the tar guro bheibuore tar mogkuo phelei di gelo.
\v 26 Sedogkie gorinei tar di lombor ar tin lombor guro bheibuo loinei ar eksottie gori tharar boschuore sat bheie lolak.
\v 27 Sei sat bheie mori janar porendi, sei rani-miliebuoi bego jere mori gelo.
\v 28 Senottei, jiei udibagke lokkene, sei sat bheior moiddiettun the har mog obo? Haron begkune tare loion.”
\v 29 Jisu tharare uttor dinei holo, “Sastrogan ar Itchioro hemodagano no bujinei tomar bhul oie.
\v 30 Haron jiei udibagke lokkene thara neg-mog thedak noi ar. Thara neg-mogo lodak noi ar hintu thara sorgot Itchioro sorgo-dudtuno dogkie obak.
\v 31 Hintu moragun jiei uduonar sombonde Itchiore tomare hi hoie, tumi sien madei no sawh?
\v 32 “Itchiore hoiede, ‘Mui Abrahamor Itchior, Isaakor Itchior, ar Jakobor Itchior.’ Itchiorbuo daw moragunor Itchior noi, hintu the olode jedagunor Itchior.”
\v 33 Manuschune sei sigkiegan suninei thara asarjio amok olak.
\s Begottun Dangor Uguman
\r Mak 12:28-34
\p
\v 34 Hintu jokkene Saddukigune Jisur mujungot juob dibar haidie no peinei olor oion bili Pharisigune sunilak, thara eksomare thubeilak.
\v 35 Tharar moiddiettun ek jon Niom hobor peiei, Jisure joga sebartei pujor gorilo,
\v 36 “Guruthagur, Niomor moiddiettun begottun dangor ar gunor siliebuo hubo?”
\v 37 Jisu tare uttor dinei holo, “ ‘Tor PROBU Itchiorbuore tor goda ontorandoi, tor goda aptabuoloi ar goda tor monandoi, tui hos pei pebe.’
\v 38 Sibie olode polim begottun dangor ar gunor siliebuo.
\v 39 Ar di lombor dangor uguman olode ien, ‘Tore tui hos paschie dogkie tor paralliegunoreio hos pa poribo.’
\v 40 Sei dibie siliet beg niom ar beg munigunor hodagani pureie.”
\s Kristo Har Puo
\r Mak 12:35-37; Luk 20:41-44
\p
\v 41 Jokkene Pharisigun eksomare thubeilak. Jisu tharattun pujor gorilo,
\v 42 “Kristo sombonde tumi hi mone goro? The har Puo?” Thara Jisure uttor dinei holak, “The olode Davidor Puo.”
\v 43 The tharare holo, “Sedogkie ole, Davide a hittei Apta darai hode seiet tare ‘Probu’ hoie? Haron Davide legkiede sieni mui pujor gorongor.
\q
\v 44 The hoie, ‘PROBUIE, mor Probure hoie, “Tor sottrugun jedogkon song, tor thengot tole no thong, sedogkon song mor denedi boji thak.” ’
\p
\v 45 Senottei, Davide judi tare ‘Probu,’ dagilie, hingori the tar Puo oi pare?”
\v 46 Jisur hodagan huno jone uttor di no parilak. Siottun durinei huno jone tartun pujor goribar sedame no hulelo ar.
\c 23
\s Pharisiguno Sombonde
\r Mak 12:38-40; Luk 20:45-47
\p
\v 1 Sebeden Jisu manjior jhagkuore ar tar sisjiogunore holo,
\v 2 “Dhormo niomor mastorunore ar Pharisigunore Mosir odhiharo jaganot bojon.
\v 3 Senottei, thara jieni hon sieni begkani gorsio ar dorsio. Hintu thara jieni goron sieni tumi no gorsio. Haron thara hode hon, hintu thara hitchu ham no goron.
\v 4 Haron thara nijore-nije guor bugi banenei, manjiore bugei duon. Hintu thara bugibar ole, tharar ekkuo angulo no laran.
\v 5 Manjie tharare debartei thara beg hamani goron. Haron tharar tabittun \f + 23:5 tabittun: Judaigune hiju Shastro hoda leginei hobalot ar adot phini than.\f* dangor goron ar tharar haboro judogun birat-birat gori tangan.
\v 6 Haana-meitbanot begottun gom jaga ar synagogot, tharattun bojibar begottun moillioban jaga porane mage.
\v 7 Ar ade-bazare manjiortun tharar salam hebar mone hoi. Manjie jene tharare ‘Robbi, Robbi,’ hon para tharattun mone hoi.
\v 8 Hintu tomare manjie ‘Robbi’ dagon para gori no thagkuo. Haron tomartun ek jon Guruthagur age, ar sibie olode Kristo. Ar tumi begkun olade bhei.
\v 9 Ei pittimit harore ba no dagko. Haron tomar Bab olode ekkuo gori, sorgot agede sibie.
\v 10 Ar manjie tomare mastor no hodok. Haron tomartun ek jon gori guruthagur age, sibie olode Kristo.
\v 11 Hintu tomar moiddiettun bego dangorbuo obode tomar sagorsiebuo.
\v 12 Je nijore-nije dangor holai, tare niroit gora obo, ar je nijore-nije niroit gore, tare dangor gora obo.
\v 13 “Oh phagara dhormo niomor mastorun ar Pharisigun, tomar hobal puribo! Haron manjiortei sorgo rejjioganor duoran bondo goridio, ar tumi nijeio no somo. Ar manjie somodondoidie sigunoreo somibartei no duo.
\v 14 Oh phagara dhormo niomor mastorun ar Pharisigun, tomar hobal puribo! Haron tumi rani-milieguno ghorani hari lo. Barendi degebartei lamba-lamba gori bor mago. Senottei tumi shanggadik sasti peba.”
\v 15 “Oh phagara dhormo niomor mastorun ar Pharisigun, tomar hobal puribo! Haron, tumi ek jon jadot bhoreibartei, thogeibartei muro ar sagoro uguredi bero. Jokkene tumi jadot bhoreibaδ, sei manuschuore tomartun di dunuo norogor agunot tumi tare pelo.
\v 16 “Oh han murubbigun, tomar hobal purok! Haron tumi hode, ‘Mondirbuo shakki gori sobot hele hitchu noi. Judi Mondirbuor sonagani dhorinei sobot hele, tar sobottanot the bana jebo.’
\v 17 Oh han behuppun! Hubon bes mollioban, sonagan bes mollio nahi, sonagan pobitro gori dede Mondirbuo bes mollioban?
\v 18 Ar tumi hode, ‘Ek jone judi palliengan dhori sobot hele hitchu noi. Hintu ek jone judi palliegano ugure jinijchani dhorinei sobot hele tar sobottanot the bana jebo.’
\v 19 Oh han behuppun! Hubon bes mollioban, dali dibar jinijchani nahi, dalibuo pobitro gori dede palliengan?
\v 20 Senottei, je palliengan dhorinei sobot hai, the palliengan, ar palliengano ugure beg jinijchani dhorinei sobot hai.
\v 21 Ar je mondirbuo dhorinei sobot hai, the mondirbuo ar mondirbuot thaidie sibie dhorinei sobot hai.
\v 22 Ar je sorgo shakki gorinei sobot hai, the Itchioro singasonan ar siot bojede sibiere dhorineio sobot hai.
\v 23 “Oh phagara dhormo niomor mastorun ar Pharisigun, tomar hobal puribo! Haron tumi lungphul, pudina ar jirie dos bhagor ek bhag dan goro. Hintu tumi niomor dorkari hodagani jieni olode, soittio bijieran, doyegan ar bischiaschan bad duo. Oinnio hamani no gorsie gori phelei no jeinei ieni tomar gorana osit elo.
\v 24 Oh han murubbigun! Tumi pugigun shaginei uttuon gilor.
\v 25 “Oh phagara dhormo niomor mastorun ar Pharisigun, tomar hobal puribo! Haron tumi goloj ar bajon-hodora barendi shap goro. Hintu bidirendi ien olode lube ar aw-dharmigkoi boron.
\v 26 Oh han Pharisigun! Bajon-hodoragun akke bidirendi dhoio na, barendio poriskar on para.
\v 27 “Oh phagara dhormo niomor mastorun ar Pharisigun, tomar hobal puribo! Haron tumi olade gour dhub-dhub gori hos-sorei duonde dogkie barendi sele doul, hintu bidirendi sele, bana mora manjior aar, ar gin gore para.
\v 28 Thik sedogkie gori, tumio manjior samne ugure-ugure degte dharmig, hintu bidirendi ole phagaraloi ar niom saraloi boron oi ago.
\v 29 “Oh phagara dhormo niomor mastorun ar Pharisigun, tomar hobal puribo! Haron tumi munigunottei guor bano ar dharmig manjiortei sojanhola doul gorinei shajo.
\v 30 Ar tumi horte, ‘Judi amar buro-burigunor amolot ami thedong, sei munigunore lo phelei denat ami no mijeilongun.’
\v 31 Senottei, munigun hun gorsionde sigunor puogun tumi bili tumi nijore-nije shakki ola.
\v 32 Salen, tomar buro-burigune gorsionde sien purei duo.
\v 33 Oh bijollo sabpun, ar bijollo sabor bongsogun! Norogo agunot poribagoidie bijieranor sastiganottun tumi hingori sari pariba?
\v 34 Senottei suno, mui tomar idu muni-gyeni ar dhormo niomor mastorun dipadei dim. Tumi tharare ek dagire morei pheleiba ar ek dagire krosot diba. Ar tumi ek dagire synagogot mariba, ar ek dagire sohore-sohore uttiesar goriba.
\v 35 Senottei pittimit beg dharmig manjior lo porsiede sienir beg dujchani tomar ugure poribo, dharmig manus Abelor lo phelei denattun duri Barakor puobuo Zekariare lo phelei dena song, jare tumi mondir ar palliengano sere hun gorsio.
\v 36 Mui tomare soittio hodagan hongor, begkani ikkie jugor manuschunor ugure lungibogi.
\v 37 “Oh Jerusalem, Oh Jerusalem, munigun morei pheleiebuo, ar Itchiore tor idu dipadai die sigunore sil mela dinei morei pheleiebuo! Shorma huruoi shawhgun duot tole ragaidie dogkie gori aja gorinei rageibartei mui tor puogun onsur hodog rageibar seiong. Hintu sien tomar mone no hoi.
\v 38 Sawh, tomar ghorani tomartei hali oi gelo.
\v 39 Haron mui tomare hongor, jedogkon song no ho, ‘PROBUR nange ejchiede sibie baini oinei thok,’ sedogkon song tumi more no degiba.”
\c 24
\s Jugor Sejo Sinnogani
\r Mak 13:1-37; Luk 21:5-36
\p
\v 1 Sebeden Jisu Mondirbuottun nigili jadte lokkene tar sisjiogune Mondirbuor dalanani tare degei dibartei elak.
\v 2 Jisu tharare uttor dinei holo, “Tumi ieni begkani no degor? Mui tomare soittio hodagan hongor, tumi degotte sei soga-sok sillun ekkuoio soga-sok gori thedak noi. Thara beg soga-sok sillun lugimari phelei dibag.”
\v 3 Sei porendi, Oliv mounnuot Jisu boji thagke, tar sisjiogune nibirot tar sidu einei Tartun pujor gorilakki, “Homole sieni ghodi jebo, tui amare ho? Tui ebede lokkene hi sinno thebo ar jugor sejot hi sinno thebo?”
\v 4 Sebeden, Jisu tharare uttor dinei holo, “Huno jone tomare thogei no paron para uijkare thagkuo.
\v 5 Haron onek jone mor nange einei hobakki, ‘Mui deie Kristo.’ Ar thara onek jonore thogeibakki.
\v 6 Ar tumi judduor hobor suniba, judduor hoda mue-mue gorte suniba. Hintu sieniloi tumi bhokkol no heio. Haron sieni begkani hamakkai ghodi ja poribo. Hintu tobuio jugor thuman edo noi.
\v 7 Haron ek jade oinnio jador biruddie obak, ar ek rejjioi oinnio rejjior biruddie judduo goribak. Jagai-jagai bhadorad poribo, bhujol bebo ar aw-sin ruk biedi jormeibo.
\v 8 Sieni begkani guro ode ped pirie gorede dogkie gori arambo obo.
\v 9 Sokkene tomare dug-hosto dibartei manjiore dhora bajei dibag ar tomare morei pheleibak. Mor nanganottei beg jador manjie tomare hos no pebak.
\v 10 Ar Sokkene onek jone bischiaschan phelei dinei, ek jone oinnio jonore dhora bajei diedi goribak, ar bis dega-degi obak.
\v 11 Ar onek bhes dhorsie muni nigilinei, onek jonore thogeibak.
\v 12 Niom saragan bari jebo hinottei, onek jonor hospanagan jurei jebo.
\v 13 Hintu je thumsong thori thei paribo, tare uddhar gora obo.
\v 14 Beg jadtuno sidu shakki ijebe ei Itchioro rejjior gom hoboran goda songsarot prosar gora obo. Sei porendi jugor thuman ebo.
\v 15 “Senottei, muni Daniele hoi jeiede, ‘Itchiore bis degede nas goriebuoi’ pobitro jaganot thieibogi.” (Je ien madai the orthogan buji lok.)
\v 16 “Sokkene Judea dejot agonde sigune moununot dhei jadok.
\v 17 Je salo ugure thebo, ghoro bidiriettun hono poja nigilei anibartei the no lamokki.
\v 18 Je hedot thebo, the tar haboran anibartei phiri no jok.
\v 19 “Hintu sokkene pedoli miliegunor ar hujhi pormagunor hobal puribo!
\v 20 Tumi dhei jei pebade dinnuo jarhallie bah, Jireni Dinnuot no oi para bor mago.
\v 21 Haron, sokkene edogkie dongor uttiesar obo, jien pittimigan sristi oiede siottun duri ejosong ekbaro lagot pa no oi, ar huno din sedogkie noio obo.
\v 22 Sei dinnun judi Itchiore homei no diduo, huno jonor bajibar no thelun. Hintu Itchiore bei tulliede sigunottei, sei dinun homei die obo.
\v 23 Sei lokkene, huno jone judi tomare hon, ‘Sawh, iot Kristo age,’ bah, ‘Siot age,’ sien bischias no gorsio.
\v 24 Haron Sokkene nogoli kristo ar nogoli muni bar oinei, manjiore thogeibartei, thara dangor dangor sinno ham ar amok ham degebakki. Sombob ole, Itchiore bei tulliegunoreio thogeibak.
\v 25 Suno, mui tomare akke duri holung.
\v 26 “Senottei, thara judi tomare hon, ‘Sawh, the moruobomit age,’ tumi sidu no jeio! Ar thara judi tomare hon, ‘Sawh, the bidirie gudhibuot age,’ sien tumi bischias no gorsio.
\v 27 Haron pugendi debai jhimilele pojimendio phor oidie dogkie gori, Munischioro Puobuoi ebode lokkeneio sedogkie obo.
\v 28 Haron, jiot poshu mora than, siot dhoba sillun eksomare thubon.
\v 29 Sei lokkene, sei uttiesar dinun ghodi jebo io, belan andhar obo ar, junone jun phor no dibo. Taragun agajottun jhuri poribakki. Ar agajor hemodagani digdigie jebo.
\v 30 Sebeden, Munischioro Puobuor sinnogan agajot dega dibogi. Sei lokkene, songsaro beg jador manjie abiles hebak. Munischioro Puobuore agajot hemodaloi ar birat oborug gori meg sagot gori ette thara degibak.
\v 31 Ar birat begolo roloi the tar sorgo-dudtun padei dibo. Sorgo-dudtune sero hittettun, ar agajor ek hunottun duri aro ek hunottun song tar bei tulliegun eksomare thubeibak.
\v 32 “Ar dumur gajchuottun tulona hoda sigi lo. Jokke sigon dhelagunot hujhi dikh nigilinei pada phudo doribo, sale, gorom din ejer bili mone gorsio.
\v 33 Ei sedogkie gori jokke ieni ghodi jade degiba, sokkene tumi buji paribade somoibuo hai ejchie, ar duorot agegi.
\v 34 Mui tomare soittio hodagan hongor: Sieni begkani ghodi no gele, ei jugko lugi jedo noi.
\v 35 Sorgo ar pittimigan lugi jebo, hintu mor hodagani huno din lugi jedo noi.
\s Jisu Adikkie gori Ebo
\p
\v 36 “Hintu sei dinnuor ar sei somoibuo huno jone hobor no pan. Sorgot sorgo-dudtuneio hobor no pan, hintu bana mor Babe hobor pai.
\v 37 Noar amolot jeannie elo, Munischioro Puobuo ebode lokkeneio thik sedogkie obo.
\v 38 Haron panibannuor agendi, Noa bor jahajchanot sommiegoidie lokkene song, manuschune haba-daba gorsion, bo annion ar bo diedi gorsion.
\v 39 Panibannuo no eje song thara hobor no pan. Sebeden pani bane tharare begkunore bureie phellie. Munischioro Puobuoi ebode lokkeneio thik sedogkie obo.
\v 40 Sei lokkene hedot di jone ham gorte, ek jonore tuli neja obo, ar ek jonore phelei ja obo.
\v 41 “Dibie miliei dingit bara bande, ek jonore tuli neja obo ar ek jonore phelei ja obo.
\v 42 “Tomar Probuie hon somoie ebo tumi hobor no po hinottei, shojage thago.
\v 43 Hintu tumi ien hobor po daw. Ghoro girojchuoi judi surbuo ebode somoibuo hobor pedo, the subi theinei tar ghoran huno din sur obar no dilun.
\v 44 Senottei, tumio jugol gori thei peba. Haron aza no gorode lokkene Munischioro Puobuoi ebo.
\v 45 “Honna bischias-joggio ar gyeni banidaji sei? Sibiere tar girojchuoi tar ghoro daetto dibo, ar the tharare okto mojim hebar dibo.
\v 46 Girojchuo ele tar dajibuor sedogkie gorte degilegi, sei dajibuo hoballie obo.
\v 47 Mui tomare soittio hodagan hongor: The tare tar beg dhon-sompottiganir ugure odhiharibuo banebo.
\v 48 Hintu sei bojong dajibuoi judi mone-mone hoi, ‘Mor girojchuo harai edo noi,’
\v 49 ar the tar somarsie sagorsiegunore mara arambo gore ar mod heiegundoi mod bhang hele,
\v 50 sei dajibuor girojchuo the asha no gorede dinnuot ele, ar the aw-sedono oktot lungilegi, tar girojchuoi tare di hotta goribogi.
\v 51 Ar the tare di hotta gorinei phagaraguno jagaganot phelei dibo. Siot the dad hamere-hamere hanibo.
\c 25
\s Doschuo Gabur-Milier Tulona
\p
\v 1 “Sokkene sorgo rejjiogan doschuo shodi gabur-miliei lemboloi nuo-jamei barsei agondoidie siendoi tulona die obo.
\v 2 Tharar moiddie pasjon gyeni ar paschuo olakke bhul.
\v 3 Bhulune tharar lembogun loion, hintu lembogunor loge tel no lon.
\v 4 Hintu gyenigune tharar lembogunor loge shijirit gori tel loion.
\v 5 Hintu nuo-jameibuo ette diri oinei, thara begkune ghume dorinei ghum gelak.
\v 6 Ar reid sombhagot ek jone jogar parinei hode suno gelo, ‘Sawh, nuo-jameibuo ejer, nigilinei tarloi egottor ogi!’
\v 7 Sebeden sei beg sodi gabur-miliegun ghumottun udinei, tharar lembogun jugol gorilak.
\v 8 Bhulune sei gyenigunore holak, ‘Amar lembogun jadon hinottei tomartun amare ekka tel bhag duo.’
\v 9 Hintu gyenigune uttor dinei holak, ‘Adikkie tomartei ar amattei no hulebo hinottei, di no paribong. Senottei tel bejiettun tumi hini anogoi.’
\v 10 Hintu thara tel hine jeionde lokkene, nuo-jameibuo lungilogi. Sebeden sodi gabur-miliegun jugol gorsie gori elak sigune nuo-jameibuor loge meitbano ghoro bidirie somilakkoi. Sebeden duoran nadilak.
\v 11 Sei porendi, oinnio sodi gabur-milieguneo einei holakki, ‘Oh Babu, Oh Babu, amare duoran huli de.’
\v 12 Hintu the uttor dinei holo, ‘Mui tomare soittio hodagan hongor, mui tomare no sinong.’
\v 13 Munischioro Puobuo ebode sei dinnuo ar ghontabuo tumi hobor no po hinottei, shojage thei peba.
\s Dos Talenor Tulona
\p
\v 14 “Haron sorgo rejjiogan edogkie: Ek jon manjie porbhajot lambe tar nijor dajigunore daginei tar dhon-sompottigani dajigunore gojei dilo.
\v 15 Ek jon dajire the paschuo talen dilo. Sedogkie gori, the di talenδ oinnio ek jon dajire dilo. Aro ek jon dajire the ek talenδ dilo. The tharare jon bagene tharar saddio doge dinei the jogon-togon porbhajot gelogoi.
\v 16 Sebeden jei dajibuoi paschuo talenδ peie, the sigundoi bebar gorinei aro paschuo talen bareilo.
\v 17 Sedogkie gori, di talenδ peiede sibieio aro di talen bareilo.
\v 18 Hintu jei dajibuoi ek talenδ peie, the madit gat hurinei tar girojchuor talennuo lugei thologoi.
\v 19 “Onek din porendi, sei dajigunor girojchuo phiri elo. The tar talennunδ gojei dede sigun tharattun ijeb lolo.
\v 20 Jei dajibuoi paschuo talenδ peie, the aro paschuo talen somot tar girojchuo sidu einei hologi, ‘Babu, tui paschuo talenδ more di jeios. Sah, mui aro paschuo talen bareiong.’
\v 21 Sebeden tar girojchuoi tare holo, ‘Sabbas, tui gom ar bischiasi sagorsie. Tui gulodok gori jinijot bischiaschan rageile hinottei, mui tore onek jinijor ugure odhihar dim. Ar tor girojchuore hujhi uo bol de.’
\v 22 Ar di talenδ peiede sibieio einei hologi, ‘Babu, tui more di talen di jeios, sah, mui aro di talen bareiong.’
\v 23 Sebeden tar girojchuoi tare holo, ‘Sabbas, tui gom ar bischiasi sagorsie. Tui gulodok gori jinijot bischiaschan rageile hinottei, mui tore onek jinijor ugure odhihar dim. Ar tor girojchuore hujhi uo bol de.’
\v 24 “Sebeden ek talenδ peiede sibiei einei hologi, ‘Babu, tui huttieri manus mui hobor pang. Tui no huschieguno dies. Tui no shitteguno tulos.’
\v 25 Senottei mui tore dore, tor talennuoδ madit garei thoionggoi. Sah, eie tor talennuo.
\v 26 “Hintu tar girojchuoi tare holo, ‘Tui dujto ar alsi sagorsie. Tui hobor pas, mui no huschieguno dieng ar biji no shitteguno tulong.
\v 27 Sedogkie ole, tui mor talennuoδ sudi tenga duonde sidu dena osit elo. Sebeden mui phiri einei shuttun somot phelungun.
\v 28 Senottei, tartun talennuoδ hari loinei, dos talen-bolabuore duo.
\v 29 Haron jadtun age, tare aro bes die obo, sebeden tar alajhala obo. Hintu jadtun nei, tar agede sibieio hari luo obo.
\v 30 Ei aw-gunor dajibuore barendi andhar jagat phelei duogoi. Siot the hani-hani dad hamere-hamere thokkoi.’
\s Bera-shagol Ar Jeit-shagol
\p
\v 31 “Jokkene Munischioro Puobuoi tar oborugkandoi, ar beg tar pobitro sorgo-dudtundoi ebo, sokkene the tar oborug singasonot bojibogi.
\v 32 Ar beg jador manuschun tar mujungot thubo bajei dibagki. Sebeden, shagol soreiebuoi tar jeit shagolunottun bera-shagolun pharok gorede dogkie gori the tharare tharattun pharok goribogi.
\v 33 Bera-shagolun denedi the thobogi ar jeit shagolun bhangedi the thobogi.
\v 34 Sebeden Rajabuoi denedi bojsiegunore hobo, ‘Mor Babe asirbad diegun ejo. Itchiore songsar sristi gorsiede lokke tomartei jugolei dede rejjiogan logi.
\v 35 Haron mor ped purinei more hebar bhat tumi duo. Mui porbhajchie oinei tumi more gorba tullios. Mor pani saj gorinei tumi more pani duo.
\v 36 Mui uttie langda elungge lokke tumi uribar habor more duo. Mui aw-sug oinei tumi more hobor dorsiogi. Mui jiel-hanat porinei tumi more hobor dorsiogi.’
\v 37 “Sebeden dharmig manuschune tare uttor dibag, ‘Probu, homole ami tor ped purinei tore hebar bhat diei die? Ar homole tor pani saj gorinei ami tore hebar pani diei die?”
\v 38 Homole tui porbhajchie oi thagke ami tore gorba tullie die? Ar homole tore uttie langda deginei uribar habor ami tore diei die?
\v 39 Ar homole ami tore aw-sugot ar jiel-hanat deginei hobor dhorsieidie?’
\v 40 Ar Rajabuoi sokkene tharare hobo, ‘Mui tomare soittio hodagan hongor, mor ei bego niroit bheibuore je mor nange ieni goridide, the more gori didede dogkie obo.’
\v 41 “Sebeden bhangedi igunoreio the hobo, ‘Obisab heiegun! Diabolatteiδ ar tar dudtunottei Itchiore jugolei dede ononto agunanot mor iottun jo.
\v 42 Haron mor ped purinei hebar bhat tumi more no duo. Mor pani saj gorinei more hebar pani tumi no duo.
\v 43 Mui porbhajchie oi thagke tumi more gorba no tulo. Mui uttie langda gori roinei tumi more uribar habor no duo. Mui aw-sug ar jiel-hanat thagke tumi more hobor no dorogoi.’
\v 44 “Sokkene thara tare uttor dibag, ‘Probu, homole ami tore ped pora, pani saj, porbhaj gorte, uttie langda gorinei, aw-sug ar jiel-hanat deginei lobiot no goridie?’
\v 45 Sebeden the tharare uttor dinei hobo, ‘Mui tomare soittio hodagan hongor, mor ei bego niroit bheiunottun ek jonore tumi mor nange ieni gori no duo hinottei, ieni tumi more gori no duo.’
\v 46 Ar igune aw-phurondi sastiganot jebak, hintu dharmig manuschun ononto jibono jaganot jebak.”
\c 26
\s Jisure Dhoribar Temmang
\r Mak 14:1-2; Luk 22:1-2
\p
\v 1 Ar edogkie olo, Jisu sieni begkani hoi puronar porendi, tar sisjiogunore holo,
\v 2 “Tumi hobor po, di dino porendi Rokkie Utchobor dinnuo ejer. Ar Munischioro Puobuore krossot dibartei dhora bajei dibag.”
\v 3 Sebeden rajguruthagurune, dhormo niomor mastorune, ar manuschunor borjonnune, Kaiapha honde moharajguruthagurbuor ghoro udonot thubeilakki.
\v 4 Jisure dujot phajeinei, dhorinei dhori tare morei phelebartei temmang gorilak.
\v 5 Hintu thara holak, “Utchobo lokkene tare no dhorsio. Adikkie manuschune jagulug tulibak.”
\s Bethaniat Jisure Telloi Sorman
\r Mak 14:3-9; Jhn 12:1-8
\p
\v 6 Sei lokkene Jisu Bethani adamot pharangi Simonor ghorot elo.
\v 7 Ekkuo miliei baari mongga tumbas tel ekkuo alabasterδ sijirit gori loinei tar sidu elo. Jisu tebilot bhat haade tar siriebuot telan guli dilogi.
\v 8 Hintu tar sisjiogune sien deginei rak gorinei thara holak, “Ar hittei ei telan borbat pelana olode?
\v 9 Ei thumbas telan onek mongga gori bejinei, sei tengagunδ gorib dugkiere di para gelun.”
\v 10 Hintu Jisu sien suninei tharare holo, “Miliebuore hittei bojong mone goror? Haron the daw mortei gom ham gori dilo.
\v 11 Haron tomar loge goribpun daw onsur agon. Hintu mui daw tomar loge onsur no theim.
\v 12 Ei thumbas telan the mor heyet guli dilode, more garebartei sien gora olo.
\v 13 Mui tomare soittio hodagan hongor, goda songsarot ei gom hoboran jidu prosar gortak sat, ei miliebuoi gorilode hamanio thara hoi pebak, ar sengori tare monot rageibak.”
\s Judar Beiman
\r Mak 14:10-11; Luk 22:3-6
\p
\v 14 Sebeden baro jon sisjiottun ek jon, Juda Iskariod honde sibiei, rajguruthaguruno sidu gelo.
\v 15 The hologoi, “Mui judi Jisure tomar adhot gojei dilegi, tumi more hi diba?” Sebeden thara tirischuo rubuor tengaδ tare goni dilak.
\v 16 Senottei, sittun duri the Jisure dhori dibartei sujuk togar.
\s Probur Bellie Haanabuo
\r Mak 14:12-26; Luk 22:7-23
\p
\v 17 Moli-guri agullie pidie Utchobor polim dinnuot sisjiogune Jisur idu einei, tare holakki, “Rokkie Utchobor haanabuo tui hebartei ami tortei hudu jugol gori didonggoi?”
\v 18 Jisu tharare holo, “Sohoranot ek jono sidu jeinei tare hoiogoi, ‘Amar guruthagurbuoi horte, “Mor somoibuo hai ejchie. Senottei, mor sisjiogundoi tor ghorot mui Rokkie Utchobpan paleimbi.” ’ ”
\v 19 Jisu hoiede doge-doge sisjiogune jeinei, Rokkie Utchobor haanabuo jugol gorsiondoi.
\v 20 Jokkene sajonnie olo, baro jon sisjio somot Jisu bhat hebartei tebilot bojilo.
\v 21 Thara hadonde lokkene, the holo, “Mui tomare soittio hodagan hongor, tomartun ek jone more dhora bajei dibo.”
\v 22 Sebeden thara shanggadik shuduo mu oinei, prottiek jone pujor gora dorilak, “Probu, sibie mui ni na?”
\v 23 Ar Jisu uttor dinei holo, “Je mor loge hodorabuot ad buror, the more dhora bajei dibo.
\v 24 Munischioro Puobuor sombonde Sastrot lega agede doge ghodi jebo. Hintu Munischioro Puobuore dhora bajei dibode sibier ugure hobal puribo! The judi jormo no odogi, tartei gom olun.”
\v 25 Sebeden, Juda tare dhora bajei dibode sibiei holo, “Robbi, sibie mui ni na?” Jisu tare uttor dinei holo, “Tui holede doge oi.”
\v 26 Thara hadonde lokkene, Jisu pidiegan loinei donniobad dinei hotta dilo. Sebeden pidiegan tar sisjiogunore dinei holo, “Loinei ho. Ien mor heyegan.”
\v 27 Sebeden the golojchuo adot loinei hujhi hoda hoinei the tharare dinei holo, “Tumi iottun begkune ho.
\v 28 Haron ien olode mor loganor nuo nioman. Jei logan onek manjior pab hema obartei dali die oie.
\v 29 Hintu mui tomare hongor: Ikkiettun duri mui jedog din song mor Babor rejjiot tomarloi nuo gori ien no haanggoi, sedog din song ei angguro roschan mui hedung noi ar.”
\v 30 Sebeden thara ekkuo Itchioro baini gid ganar porendi, thara Oliv Mounnuot gelak.
\s Pitoror Sombonde Jisur Agami Hoda
\r Mak 14:27-31; Luk 22:31-34; Jhn 13: 31-38
\p
\v 31 Sebeden Jisu tharare holo, “Edchie reidot mortei tomar begkunor bischiaschan jhuri poribo. Haron Sastrot ien lega age,
\q ‘Mui bera-shagol Soreiebuore mugureim, sebeden palluor bera-shagolun settera obak.’
\p
\v 32 Hintu more jiei tulonar porendi, mui tomartun akke-akke Galili dejot jeim.”
\v 33 Sebeden, Pitore Jisure uttor dinei holo, “Tor harone begkunor bischiaschani jhuri poleio, mor bischiaschan hono din jhuri porido noi.”
\v 34 Jisu tare holo, “Mui tore soittio hodagan hongor, edchie reidot radai dag no harte, tui tin bar more bharebe.”
\v 35 Pitore Jisure holo, “Judi tor loge mor mori ja porileio mui tore shobai no bharem.” Ar sedogkie gorinei beg sisjioguneo holak.
\s Gethsemane Bagananot Jisu
\r Mak 14: 32-42; Luk 22:39-46; Jhn 18:1
\p
\v 36 Sei porendi, Jisu tar sisjio-gundoi Gethsemane honde jaganot lungilakki. Sebeden tar sisjioguno-re holo, “Ubuot mui bor magongoi, tumi iot boi thago.”
\v 37 Ar the tar loge Pitorore, ar Zebedior puo di jon nejeilo. the monot duge, shanggadik sintiet pora dorilo.
\v 38 Sebeden the tharare holo, “Mor aptabuo baari sintiet porinei, morana soman olo. Iot theinei mor loge shojage thago.”
\v 39 Sebeden the huttur durot jeinei, bukpari porinei bor magilo. the holo, “Oh mor Ba, judi sombob ole, ei golojchuo mortun neja. Hintu mor ischie doge no oinei, tor ischie doge ok.”
\v 40 Sebeden the tar sisjioguno idu phiri einei ghume jhurtonde deginei, the Pitorore holo, “Hi bepar? A hittei tumi ek ghontaio mor loge shojage thei no paror?.
\v 41 Tumi jagi thago ar bor mago adikkie lubbot poriba. Aptabuor jodepode mone hor hintu heyegane no der.”
\v 42 The aro di bar jeinei bor magilogoi. The holo, “Oh Ba, judi mui no heie bade ei golojchuo neja no oi, tor ischie doge gora ok.”
\v 43 Ar jokkene the elo, thara aro ghume jhurtonde degilogi. Haron ghume tharar sogkun meli no parton.
\v 44 Senottei, the tharare aro phelei jeinei tin barot sei ekkui boran magilogoi.
\v 45 Sebeden the tar sisjioguno idu phiri einei tharare hologi, “Tumi hi ejosong arame ghum jor nahi? Sawh, somoibuo ejchie, Munischioro Puobuore dhorinei pabi manjior adot gojei die awr.
\v 46 Uduo jei. Sawh, more dhoridiebuo lungiegi.”
\s Jisure Dhorilak
\r Mak 14:43-51; Luk 22:47-53; Jhn 18:2-11
\p
\v 47 Ar the horte lokkene, sawh, Juda, baro jonottun ek jon sisjio siot lungilogi. Ek jhag manus horgo ar mugor dhorinei tar loge elak. Rajguruthagurune ar manuschunor borjonnune tharare padeion.
\v 48 Sei lokkene tare dhoridiebuo sigunore the ekkan sinno dinei holo, “Mui jare sumonggoi, the sibie sie. Tumi tare dhorsio.”
\v 49 Ar the jogon-togon Jisur mokkie jeinei tare hologoi, “Robbi, salam.” Ar the tare sumilo.
\v 50 Hintu Jisu tharare holo, “Bhai, a hittei ele?” Sebeden thara einei Jisure dhorinei banilak.
\v 51 Ar jhimidot Jisur loge elakke siottun ek jone ad babeinei tar horgogan hueilo. Ar the moharajguruthagurbuor dajibuor hanan beja urei habi phelei dilo.
\v 52 Sebeden Jisu tare holo, “Tor horgogan dappuot bhorei tho. Haron je horgo dhore the horgot moribo.
\v 53 Baro azarottun bes sorgo-dud padei dibartei, mui Babare hujoli gori no parim bili tui mone goros ni na?
\v 54 Edogkie gori godhi no gele, Sastrot hoiede sien hingori puron obo?”
\v 55 Sei lokkene Jisu manjior jhagkuore holo, “Mui daget ni na, tumi more dhoribartei horgoloi ar mugorloi ejchiode? Din bagene mui tomar loge mondirbuot sigkie di di roiong, sokkene tumi more no dhoro.
\v 56 Hintu ieni begkani godhi gelode jene Sastrot munigune hoi jeionde sieni puron oi para.” Sebeden beg sisjiogune tare phelei jeinei dhei gelak.
\s Jisu Rajgurubuo Mujungot
\r Mak 14:53-65; Luk 22:54, 63-65; Jhn 18:12-14, 19-24
\p
\v 57 Jisure dhorsionde sigune moharajguruthagur Kaiaphar ghorot nejeion. Siot dhormo niomo mastorun ar borjonnune thubei agondoi.
\v 58 Hintu Pitore durot gori Jisur pune-pune jeinei, moharajguruthagurbuor udonanot somilogoi. Sebeden phola pholan sebartei mondiro polischuno loge bojilogoi.
\v 59 Sei lokkene rajguruthagurune, borjonnune ar goda sanhedrinuor manuschune Jisure mijie shakki dinei morei pheleibartei haidie togadon.
\v 60 Onek manjie mijie shakki dineio, tare morei phelei paron para ekkano thara duj badei di no paron. Ekkano duj badei di no paranar porendi, sejot di jon mijie shakki die elak.
\v 61 Thara holakki, “Ei Manuschuoi hoiede, ‘Mui ei Itchioro mondirbuo bhangi pheleinei aro tin dine tuli parim.’ ”
\v 62 Sebeden moharajgurutha-gurbuoi thieinei Jisure holo, “Tui ieni ekkanio uttor no dibe? Tor biruddie ei manuschune ieni hi shakki dedon?”
\v 63 Hintu Jisu no madilo. moharajguruthagurbuoi tare holo, “Jeda Itchior shakki gorinei mui tore hongor, amare ho, tui hi hamakkai Itchioro Puobuo Kristo oi ni na?”
\v 64 Jisu tare holo, “Tui holede doge mui oi. Hintu mui tomare hongor, ei porendi Munischioro Puobuore Hemoda-bolabuor denedi bojsie gori agajot megsagot gori ette tumi degiba.”
\v 65 Sebeden moharajgurutha-gurbuoi tar ursie haborani phadi pheleinei holo, “The Itchiorore sorjar! Oinnio jon shakki die amar a hittei lagette ar? Sawh, ikkunuio Itchiorore sorjadte sien tumi sunila daw.
\v 66 Tumi hi mone goro?” Sebeden thara uttor dilak, “Tar hamakkai morana dorkar.”
\v 67 Sebeden thara tar muonot sep phelei denar porendi tare marilak. Ar ek dagie tare suoreilak.
\v 68 Ar thara holak, “Tui Kristo ole, muni dogkie gori amare hodei, honna tore suoreilo?”
\s Pitore Jisure Bharelo
\r Mak 66-72; Luk 22:54-62; Jhn 18:15-18, 25-27
\p
\v 69 Sei lokkene Pitore udonot ek huredi boji age. Ar ekkuo sagorsie miliei tar idu einei tare hologi, “Tuio Galili hullie Jisur loge elede noi?
\v 70 Hintu the tharar begkuno mujungot bharenei holo, “Tui horte ien mui no bujongor.”
\v 71 Sebeden the girier barendi jeinei, aro ekkuo sagorsie miliei tare deginei, siot elakke manuschunore holo, “Ei Manuschuoio Nazareth hullie Jisur loge elo.”
\v 72 Hintu the aro sobot heinei bharenei holo, “Mui sei Manuschuore no sinong.”
\v 73 Ar hanekkon porendi, siot thiei elakke sigune Pitora sidu einei holakki, “Hamakkai thara dolottun ek jon oi. Haron tor gascharabuoi tore proman der.”
\v 74 Sebeden tare the obisab dinei sobot heinei holo, “Tumi horte Manuschuore mui no sinong.” Sebeden jogon-togon ekkuo radai dag harilo.
\v 75 Ar Pitore Jisu tare hoiede hodagan monot tullie, “Radai dag no haribar age, tui more tin bar bharebe.” Senottei, Pitore barendi jeinei gujhi-gujhi hanilogoi.
\c 27
\s Judar Naddi Morana
\p
\v 1 Beinnie phor oinei, beg rajguruthagurune ar manu-schunor borjonnune thubeinei Jisure morei pheleibartei, thara jukti gorilak.
\v 2 Ar thara Jisure baninei, nejeinei sason-gorie Pontio Pilado sidu tare gojei dilakkoi.
\v 3 Sebeden Juda, dhora bajei dede sibiei, mijie gori tare dhora bajeidie sien hobor peinei, the pottieinei tar monan phireilo. Ar the sei tirischuo rubuor tengaδ rajguruthaguruno ar borjonnuno sidu pherot dilogoi.
\v 4 The holo, “Ni-duji Manuschuor logandoi bischas gatokota gorinei mor pab oie.” Hintu thara holak, “Sigun ami hi gorthong? Tui jien gorte sat tui gorloi.”
\v 5 Sebeden rubuor tengagunδ mondirbuot the lugimari phelei dilogoi. Ar the jeinei nije-nije naddi morilogoi.
\v 6 Hintu rajguruthagurune rubuor tengagunδ loinei holak, “Igun olakke hun gorsie dam. Senottei igun mondiro dan-baksut bhorana niom noi.”
\v 7 Senottei, thara temmang gorinei aw-sin manus garebartei, sei tengagundoiδ humorbuor jagagan hini lolak.
\v 8 Ei senottei edchie song sei jagagan, Lor Mad hon.
\v 9 Siendoi muni Jeremia hoiede hodagan puron olo. The hoie, “Ar thara rubuor tengaδ tirischuo lolak. Tare tiris tenga dam bojei die oie. Sien olode Israel manuschune tare dam bojei duonde daman.
\v 10 Ar PROBUIE more hoiede doge Humorbuor jagaganor daman thara dilak.”
\s Pilado Mujungot Jisu
\r Mak 15:2-15; Luk 23:1-5, 17-32; Jhn 18:28-19:1
\p
\v 11 Ar Jisure sason-goriebuor mujungot azil goreilakkoi. Sebeden sason-goriebuoi Jisuttun pujor gorilo, “Tui ne Judaiunor Rajabuo?” Jisu uttor dilo, “Tui holede doge mui oi.”
\v 12 Ar jokkene rajguruthagurune ar borjonnune tare duj badei dedon, the ekkanio uttor no dilo.
\v 13 Sebeden Pilade tare holo, “Tor biruddie hodogkani thara shakki dedondi sieni tui no sunor?”
\v 14 Hintu Jisu tare ekkan hodaio uttor no dilo. Senottei, sason-goriebuoi baari amok olo.
\v 15 Sei lokkene Rokkie Utchobo dinot ek jon jielot porsie manus, jonogone jare magon tare jielottun niomor doge sason-goriebuoi iri dide.
\v 16 Ar sokkene ek jon nangkora daget jielot elo. Tar nangan olode, Barabba.
\v 17 Sebeden jhag-jhag manus jokkene eksomare thubeilakki, Pilade sigunore holo, “Hare jielottun mui iri didung tomartun mone hoi? Barabbare, nahi Kristo honde Jisure iri didung?”
\v 18 Haron thara Jisure insie darai tar adot gojei duonde sien the hobor pai.
\v 19 Pilade bijierot bojede jaganot boji elode lokkene, tar mogkuoi tare hobor padeinei tare holo, “Sei dharmig Manuschuore tor hitchu goribar nei, haron tartei mui sobone-sobone edchie onek dug-hosto peiong.”
\v 20 Hintu rajguruthagurune ar borjonnune manuschunore bhuleion, jene thara Barabbare iri dibartei ar Jisure morei phelebartei hujoli goron.
\v 21 Sason-goriebuoi tharare holo, “Thara di jonottun hare mui iri didung tomartun mone hoi?” Ar thara holak, “Barabbare iri de.”
\v 22 Pilade tharare holo, “Salen, Kristo honde Jisure mui hi gorim.” Ar thara begkune holak, “Tare krosot die ok!”
\v 23 Sebeden sason-goriebuoi holo, “Hittei, ar the hi duj gorsiede.” Hintu thara sie bes jogar pari-pari holak, “Tare krosot die ok!”
\v 24 Pilade huno hitchu gori borei no ejer, ar jagulug udibar oie bili deginei, pani ana bajei dinei, manjior jhagkuor sog dega tar adtani dhoinei holo, “mui ei dharmig Manuschuor loganor duji noi ar. Tumi tare jien gorta sat gorogoi.”
\v 25 Ar beg manuschune holak, “Tar loganor dujchan amar ugure ar amar puo shabagunor ugure ok.”
\v 26 Sebeden the Barabbare tharattei iri di dilo. Jisure the sabukkoi mari marai, krosot dibartei tharare gojei dilo.
\s Jisure Soinniogunor Thatta
\r Mak 15:16-20; Luk 22:63-65; Jhn 19:2-3
\p
\v 27 Sebeden sason-goriebuor soinniogune Jisure praetoriumotδ bhoreineioi, goda hembor soinniogun Jisur seropala thubeilakki.
\v 28 Ar thara tar shilummuo hari loinei, ekkan ranga habor tare urei dilak.
\v 29 Ekkuo hadar tokkie banenei, tare madat di dilak, ar tar den adtanot ekkuo hagara ludig tare dhora bajei dilak. Sebeden Jisur mujungot adu hubi porinei thara thatta gorinei hodon, “Ju, Judaiunor Rajabuo!”
\v 30 Sebeden tare sep phelei dinei, tartun hagara ludigkuo hari loinei tare sibieloi tar siriebuot mugurodon.
\v 31 Ar tare thatta gori phuronar porendi, tartun ranga haboran hari loinei, tar nijor shilummuo tare urei dilak. Sebeden tare krosot dibartei nejeilak.
\s Kroso Ugure Jisu
\r Mak 15:22-32; Luk 23:33-43; Jhn 19:17-24
\p
\v 32 Ar thara ette seiet, Kurini bamottun ek jon lagot pelak. Tar nangan olode Simon. Tare bolajur gori Jisur kroschan hanat gori neja bajei dilak.
\v 33 Golgotha honde jaganot thara lungilakki. Sienor orthogan olode, Hulosara Jaga.
\v 34 Siot Jisure thara horo mod tidieloi mijeinei duon. Hintu sien the sagi seinei the no helo.
\v 35 Sebeden thara Jisure krosot dilak. Thara ak seinei haborani bhag gorilak. Siendoi munibuoi hoiede hodagan puron olo. Munibuoi hoie,
\q “Mor haborani tharar moiddie bhag goribak, ar mor haboranittei thara ak sebak.”
\p
\v 36 Thara bojinei siottun tare sei thelak.
\v 37 Tar biruddie gongolagan tar mada uguredi tangei diduon. Sienot edogkie gori lega age:
\q IBIE OLODE JISU, JUDAIUNOR RAJABUO.
\p
\v 38 Sebeden di jon daget Jisur loge tar denedi ek jon ar bangedi ek jon thara krosot dilak.
\v 39 Jei manuschune sindi adi jan, thara Jisure thatta gorinei, sirie najei-najei jan.
\v 40 Ar thara hon, “Mondirbuo bhangi pheleinei aro tin dine tuli pariebuo, tore tui uddhar gor na! Tui judi Itchioro Puo ole, kroschanottun lami ai na!”
\v 41 Sedogkie gori, rajgurutha-guruneio dhormo niomor mastorun ar borjonnun somot tare thatta gorton.
\v 42 Ar thara hodon, “The onnio manjiore uddhar gorsie, hintu the nijore-nije uddhar gori no pare. the judi Israel manuschunor Raja ole, kroschanottun ikkie lami ejok na, sebeden ami tare bischias goribong.
\v 43 The Itchiorore bischias gore daw. Tar loge judi Itchiorbuo thai, ikkie Itchiore tare siottun uddhar gorog na. Haron the nije hoie, ‘Mui Itchioro Puo.’ ”
\v 44 Tar loge krosot duonde dagettuneio sedogkie gori hoinei tare peiz gorton.
\s Jisu Morilo
\r Mak 15:33-41; Luk 23:44-49; Jhn 19:25-37
\p
\v 45 Sokkene dibursiettun durinei beillie tin phor song, goda dejchan andhar olo.
\v 46 Bel tin porot portegoi, Jisu birat ro gori jogar parilo, “Eloi, Eloi lama sabachthani?” Sienor orthogan olode, “Mor Itchior, mor Itchior, a hittei tui more phelei gele?”
\v 47 Siot thiei agonde sigunottun ek dagie sien suninei, holak, “Ei Manuschuoi Elijare dager.”
\v 48 Ar jogon-togon tharattun ek jone daba jeinei, ekkan pul loinei sien horo modot bureinei, ekkuo hagara ludigo madat gori Jisure hebartei dilo.
\v 49 Bagi manuschune holak, “Gai-gai thok, Elija tare uddhar goribartei eje ne no eje, sei thei.”
\v 50 Ar sebeden, birat ro gori Jisu aro jogar parinei, tar aptabuo iri dilo.
\v 51 Ar sawh, sei porendi, mondirbuor porda haboran ugorottun duri tole song phadi jeinei di hotta olo. Bhujol beinei bor sillun phadi udilak.
\v 52 Gourun hulo gelak. Ar morsionde sadhu manuschunor heyegani jiei tulo oie.
\v 53 Jisu jiei uduonar porendi, sigune gouronottun nigili einei, pobitro sohoranot jeinei onek manjior idu dega duondoi.
\v 54 Senottei, ek shot jon soinnior ugure senapotibuoiδ ar tar hai Jisure subi agonde sigune bhujol beinei ar godhi jadte sieni deginei, thara shanggadik dorelak. Ar thara holak, “Ete hamakkai Itchioro Puo.”
\v 55 Ar siot bhalukkun miliei thara ekdurottun sei agon. Thara Galili dejottun duri Jisur loge ejchion, ar tare lobiot gorsion.
\v 56 Sigunor moiddie, Meri Magdalini, Jakobor ar Josiar mabuo Meri, ar Zebedior puogunor mabuoio siot elak.
\s Jisure Garelakkoi
\r Mak 15:42-47; Luk 23:50-56; Jhn 19:38-42
\p
\v 57 Ar sajonnie oinei, ek jon majon manus siot elo. The olode Arimathea adamortun. Tar nangan olode Joseb. The nijeio Jisur sisjio oie.
\v 58 Ei Manuschuoi, Pilado sidu jeinei Jisur heyegan magilogoi. Sebeden Pilade Jisur heyegan tare dibartei ugum dilo.
\v 59 Ar Josebe Jisur heyegan loinei, the ekkan poriskar pador haborloi bereilo.
\v 60 Sebeden the tar nijor nuo gouranot morabuo bhorei thologoi. Sien the silo sadarat huninei baneie. Ar the ekkuo bor sil goschei-goschei ninei dhoran nadi dinei phelei gelo.
\v 61 Meri Magdalini, ar oinnio Merio gourano mokkie gori boi elak.
\s Sidiesalot Subidar
\p
\v 62 Tar hellie, ortat, Judaiune jugol goronde dinnuorδ porendi dinnuot, rajguruthagurune ar Pharisigune Pilado idu thubeilakkoi.
\v 63 Ar thara Piladore holak, “Babu, amar monot age, the baji thagke, ei manus hu-podedi nejeiebuoi hoie, ‘Tin dino porendi mui aro jiei udim.’
\v 64 Senottei, sidiesalan tin dinsong subi dinei rageibartei tui ugum de. Adikkie tar sisjiogune reidot einei Jisur heyegan sur gori ninei, ‘The morattun jiei uttie’ gori manjior mujungot hobakkoi. Ar sengori, sejor thoganagan polim thoganaganottun bes horab obo.”
\v 65 Sebeden Pilade tharare holo, “Subi dibar soinnio tomar agon daw. Jo, tumi jengori gom po sengori subi tha bajei duogoi.”
\v 66 Sebeden thara jeinei, sidiesalan rokkie gora bajei dilak Ar sidiesalo silluot thara marga dinei subi tha bajei dilak.
\c 28
\s Jisu Morattun Jiei Udilo
\r Mak 16:1-14; Luk 24:1-12; Jhn 20:1-18
\p
\v 1 Judaiunor Jireni Dinnuo bidi jeinei, saptar polim dinnuot, phor ode-ode Meri Magdalini, ar oinnio Meri somot sidiesalan sebartei elak.
\v 2 Ar sawh, Probur ekkuo sorgo-dud sorgottun lami ejchie hinottei, ekkan shanggadik bor bhujol belo. Sorgo-dudtuoi einei duoranottun silluo ogodeinei, silluor ugure boji agegi.
\v 3 Tar dogkan olode deba jhimileni dogkie, ar tar pojakkani olode borobor dogkie dhub.
\v 4 Subidargune dore girgireinei mora manjior dogkie oion.
\v 5 Hintu sorgo-dudtuoi miliegunore holo, “No doreo. Haron mui hobor pang krosot duonde Jisure tumi togor.
\v 6 The iot nei. Haron the hoiede doge iottun jiei udinei jeiegoi. Ejo, Probure thoionde jagagan sawhgi.
\v 7 Senottei, tumi jhadi jeinei tar sisjiogunore the morattun jiei uttie bili hoiogoi. The tomartun akke-akke Galili dejot jar. Tumi tare sidu debagoi. Ar sawh, mui tomare hoiong.”
\v 8 Sebeden miliegune sidie shalanottun dore ar hujhie daba-daba jeinei Jisur sisjiogunore hobor hobalottei gelak.
\v 9 Ar sawh, thara Jisur sisjiogunore hobor hobalottei jadonde seiet, Jisu thararloi lak pa-pi oinei tharare holo, “Hujhi awh!” Sebeden thara einei tar thengot dhorinei tare tobona gorilak.
\v 10 Sebeden Jisu tharare holo, “No doreo, jo, mor bheiunore hoi duogoi, Galili dejot jadok. Sidu thara more debakkoi.”
\s Subidargunor Hoboran
\p
\v 11 Miliegun jadonde seiet, sawh, hoiek jon subi diei sohoranot einei, ghodi jeiede sieni begkani rajguruthagurunore holakki.
\v 12 Sebeden thara borjonnun somot temmang gorinei, sei subidargunore ektal tengaδ dilak.
\v 13 Ar tharare holak, “Tharare hoiogoi, ‘Ami ghum jade tar sisjiogun reidot einei tar heyegan amattun sur gori nuondi.’
\v 14 Ar ei hodagan judi sason-goriebuor hanot lungegoi, ami tare bujeidinei tomare sharebong.”
\v 15 Senottei, subidargune tengagunδ loinei tharare ugum die oiede doge gorilakkoi. Senottei edchie song Judaiunor moiddie ei hoboran age.
\s Dangor Uguman
\r Mak 16:15-18; Luk 24:44-49
\p
\v 16 Sebeden egaro jon sisjioi Galili dejot jeinei, Jisu hoiede mounnuot thara gelak.
\v 17 Ar thara jokkene tare degilak, tare tobona gorilak. Hintu ek dagir mono shiongshama thelo.
\v 18 Sebeden Jisu thara idu einei hologi, “Sorgot ar pittimit beg odhiharani more die oie.
\v 19 Senottei tumi jo, beg jadtunottun sisjio gorogoi. Tharare Bab, Puo ar Pobitro Aptar nange Baptisma gori duogoi.
\v 20 Mui tomare sigeiongge sieni begkani manibartei tharare sigkie duogoi. Ar suno, jug thum no oi song mui tomar loge onsur theim.” Amen.
