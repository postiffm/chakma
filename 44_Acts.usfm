\id ACT
\h HAMANI
\mt2 APOSTOLUNOR
\mt HAMANI
\toc3 Apo
\im Legiebuo: Luk
\im Lega oie: Be-jad bischiasigunore
\im Lega oiede sonnuo: A.D. 61
\ip Puron Niomot Messia ejanar udischuogan sombonde bhabobani gora oie. Isa. 42:1-7; 49:1-7 Tar uddar hamor udischuogan Judai ar be-jadtuno duo dagi idu barana hoda huo oie. Jisu pittimit elode lokkene Tar hamani bes gori Judaigunor bamot gorsie. Jisu be-jadtuno idu hingori bareie sieni ei apostolunor hamani boibuot lega age. Penticost dinnuot Kristo Tar aptabuo bischiasiguno ugore dali die ar goda pittimit tharare padeie. Ei boibuor polim oddiebuo ien bujai je apostolunor hamani boibuo Lukor Theophilasore legkie di lombor bhagkuo (Lukor legkie Gom hoboranor polim bhagot rini sawh). Senottei ei boibuot ekjon be-jadi bischiasire aptar bole boli goribartei mondolir arombor itihajchani bhangi die oie. Gotonagani A.D. 30 ar 60 moiddie gudi jeie. Luke hub sombob perai A.D. 61 somoiot ei boibuo legkie.
\ip Mondolir arombo sombonde ekjon be-jadi bischiasir monot thei pare onek prosonnor uttor ei boibuot age. Ei boibuo bortoman jugot Kristor moranagan, hoborot denagan ar hoborottun jiei udonaganor dorkarigan degai. Kristien dhormo ar Judaigunor moiddie somporkor hoda ei boibuot bhangi die age. Kristien dhormogan Judai ar be-jad duo jado idu hingori bes gori sidi porsie sienor noksagan ei boibuot age. Rom samrajjio ugure Kristien dhormorganor hono rajonitik bebohar nei bili iene proman die. Goda pittimit Kristien dhormogan soktisali gori hingori sidi porsie ei boibuot Luke sei itihajor gotonagani legi rageie.
\ip Luke elaka onusare je bamot Christien dhormogan sore porsie sieni apostolunor hamani boibuot saje rageie. Apostolunor hamani 1:8 je haman Probuie polim bischiasigunore die ei boibuo goda begkunottei sien leik adebartei hoda hoi. Aro nirdisto gorinei, Luke sejendi tar boibuo prottiek bhagot muluk-muluk hodaloi bhag gorsie (rini sawh 6:7; 9:31, 12:24; 16:5; 19:20; 28:30-31). Bhagkani olode edokke: Jerusalem (1:1-6:7); Judea, Galilee, ar Somaria (6:8-9:31), Aniok (9:32-12:4), Asia Minor (12:25-16:5), Aegean sagoranor elaka (16:6-19:20), ar Rom (19:21-28; 30-31).
\ip Ei boibuot Lukor sej hodagane sigkie dede je iddurod song Kristor hamani sej no oi. Ajole, tar hodar moidio denei ar Tare mannio goriegunor moiddio denei (13:47, Isa. 49:6) Tar Aptar darai Kristo onsur Tar mondoli banei jar.
\c 1
\s Jisure Sorgot Tuli Neja Olo
\p
\v 1 Oh Theophil, mui akke tortei legilung Jisu jieni gorsie ar sigkie die arambo gorsie sienir sombonde.
\v 2 Tare tuli neja oiede dinno song sieni the gorsie. Pobitro Aptar darai the bei tulliede apostolunore ugum die.
\v 3 Jisu hosto bhug gorana porendi, the siguno sidu dega dineigoi the jeda age bili tharare onek bujon para proman diegoi. The tharar sidu solis dinottun bes dega dineigoi Itchioro rejjior sombonde hoie.
\v 4 Thararloi ekkan Temmangot, the tharare ugum dede jei thara Jerusalem sohoran sari no jeinei, hintu Babe soittio dede sien barsei thebartei. Jisu holo, “Ien olode mui hoiongge soittiogan.”
\v 5 Haron Johone hamakkai paniloi baptisma gori die, hintu tomare hoiek din porendi Pobitro Aptaloi baptisma gori die obo.
\v 6 Sebeden thara eksomare einei tartun pujor gorilakki, “Probu, ei somoibuot tui Israelunore rejjiogan phirei anidibe ni na?”
\v 7 Jisu tharare holo, “Babe Tar nijor odhiharot thoiede sieno somoibuo bah sei halluo tomar hobor pebar noi.
\v 8 Hintu jokke Pobitro Apta tomar ugure ebo tumi hemoda peba, ar Jerusalem sohorot, goda Judea rejjiot, goda Samaria rejjiot ar pittimir jagai-jagai mor shakki oba.”
\v 9 Sebeden ei hodagani Jisu honar porendi, thara sei thagke-thagke tare sorgot tuli neja olo, ar ekkan megsage tare andol goreie.
\v 10 Jisu sorgot uderloidie lokke thara begkune ekrini sei thagke, dijon dhub-habor ursie gori tar somare thieie gori degilak.
\v 11 Sei manuschune holak, “Oh Galili hulliegun, hittei thieinei sorgo hitte rini sei ago? Jei Jisu tomartun sorgot tuli neja olo, the sorgot jade tumi degilade dogkie gori aro ebo.”
\s Apostolune Mothiare Bei tulilak
\p
\v 12 Sebeden Oliv moun honde siottun thara Jerusalem sohorot phiri elak. Sei mounnuo Jerusalemo hai, ek Jireni Dinor adana pod \f + 1:12 ek Jireni Dinor adana pod: Perai tin ajar foot bah 1. 2 kilomiter.\f*.
\v 13 Jokke thara ghoro bidirie somilakkoi, thara uguro tolat gelak. Siot Pitor, Jakob, Johon, Andrio, Philip, Thoma, Bartholomai, Mothi, Alphaior puo Jakob, dej-bhokto Simon, ar Jakobor puo Juda dagi thedak.
\v 14 Thara begkune ekmon oinei eksottie bor magkuon ar manjiortei bor magi duon. Hoiekkuo milie, ar Jisur mabuo Meri, ar tar bheiun tharar somare elak.
\v 15 Siot begkune eksho huri jon. Sei lokke Pitoror sisjioguno moiddiettun thieinei holo,
\v 16 “Bab-bheilog, Jisure dhoribartei nejeiede Judar sombonde Pobitro Aptai akke duri Davidor darai hoiede ei Sastro hodagan ghodi jana dorkar.
\v 17 Haron tare amar loge gonat bhora oie, ar the ei hamanot phagot sommie.”
\v 18 Ete be-dhormi hamo bedondoi sebeden ekkan jaga hinnie. Siot the ugudo-jabada gori pori, moiddie phadi jei tar beg adorigano nigili jeie.
\v 19 Jerusalem sohorot theiegune begkune sien hobor peion. Senottei, tharar hodadi sei jagagan Akeldama nang thoi duon. Sieno ortho olode, Lor Mad.
\v 20 “Haron Baini Gido Boibuot lega age:
\q ‘Tar thebar jagagan sara porok, ar huno jon siot no thagodok.’ Ar, ‘Tar podobigan oinnio jone lodok.’
\p
\v 21 “Senottei amar loge elakke sigunottun ek jon bei tulona dorkar. Jisu amarloi ejana-jana gorsiede beg somoiunot sibie amar somare theiebuo ona dorkar.
\v 22 Johone baptisma gorsiede siottun duri amattun Jisure tuli neja oiede dinno song, amar somare Jisu jiei uduonagano shakki diettun ek jon uo poribo.”
\v 23 Sebeden thara dijon bei lolak. Dijonottun ek jon olode Joseb, jare Barsaba dagon ar tar hellie-nangan olode Justa. Aro ek jon olode Motthia.
\v 24 Thara bor magode holak, “Oh Probu, tui begkuno monani hobor pas, ei dijonottun hare ei hamanot beg lobartei ar apostolo podobigan lobartei tui bei lole amare dega.
\v 25 Juda sei hamano ar apostolo podobigano biruddie jeinei tar nijor jagaganot jeie.”
\v 26 Sebeden thara ak seinei Motthiar nangan udilo. Ar tare egaro jon apostolo somare boreilak.
\c 2
\s Pentikost Dinnuot Pobitro Apta Elo
\p
\v 1 Pentikost Dinnuo jokkene puro gori lungiegi, thara begkune ekmon oinei ekkan jagat thubeilak.
\v 2 Sebeden abada gori sorgottun ekkuo sobdo bor boier batte dogkie gori einei thara boi elakke ghoranot sominei boron ologi.
\v 3 Ar aguno dogkie phaga jil tharar sidu dega dinei, tharar jon bagene mada ugure ekkan-ekkan bojilogi.
\v 4 Sebeden thara begkune Pobitro Aptaloi boron olak ar Aptar bole thara oinnio hodadi hoda ho arambo gorsion.
\v 5 Sei lokkene Jerusalemot thande Judaiune, ar nanan jagattun ejchionde Itchior bhokti manuschun siot elak.
\v 6 Ar jokkene ei sobdobuo olo, manjior jhagkuo eksomare elak. Tharar nijor hodadi hode suinnion hinottei thara jagulug bodilakki.
\v 7 Thara begkune asarjio ar amok oinei ek jone aro ek jonore hodon, “Sawh, hoda hodonde sigun begkun Galili hullie noi ni?
\v 8 Ar hingori ien amar nijor jormottun duri sunirte hodadi sunir?
\v 9 Ami olongge Parthia dejottun, Media dejottun, Elamit dejottun, ar Mesopotamia dejot theie, Judea dejot theie, Kappadokia dejot theie, Pontas dejot theie ar Asia dejot theie.
\v 10 Phrygia dejot theie, Pamphulia dejot theie, Egypt dejot theie, ar Kurini sohoro hai Libia elagat theie, ar Rom sohorottun ejchie Judai manus ar Judai dhormot sommiedagio agi.
\v 11 Kret dippuo manus ar Arab dejo manus Itchioro oborug hamanir hoda amar nijor hodadi thara hode sunir.”
\v 12 Senottei thara begkune amok oinei jagulug bodi, ek jon aro ek jonore hodon, “Ien hi ortho oi pare?”
\v 13 Hintu oinnio ek dagie thatta gorinei holak, “Thara siot nuo mod hei nei mattol oion.”
\s Pentikost Dinnuot Pitoror Prosar
\p
\v 14 Hintu Pitoror egarojon apostol somot udinei, birat ro gori holo, “Oh Judea manuschun ar beg Jerusalem hulliegun, mor hoda suno mui tomare ien janei duong.
\v 15 Tumi mone gorotte ijebe igune mattol no on. Haron ikkie bana beinnie noita.
\v 16 Hintu ien olode muni Joele hoi jeie sien:
\v 17 ‘Itchiore hor,
\q ‘Sejo dinunot mui beg manuschuno ugure mor Aptabuo dali dim. Tomar puo-jhigune muni dogkie gori hoda hobak. Tomar gabursiegune azilie degibak ar tomar burogune sobon degibak.
\v 18 Sei lokke mui mor Aptabuo mor morod-sagorsieguno ugure ar milie-sagorsieguno ugure dali dim, ar thara muni dogkie gori hoda hobak.
\v 19 Uguredi sorgot mui oborug ham degeim ar toledi pittimit mui sinno degeim: Lo, agun ar dhumor meg.
\v 20 PROBUR oborug ar mohima dinnuo no ette belan andhar oi jebo, junan lo dogkie obo.
\v 21 Sebeden edogkie obo, je ‘PROBUR nangan dage the mukti pebo.’
\p
\v 22 “Israel manuschun, ei hodagani suno. Nazareth hullie Jisure Itchiore tomar idu upojukto gorsie. Tar darai tomar moiddie oborug ham, asarjio ham ar sinno ham gora oie, sieni tumio nije hobor po.
\v 23 Tare udischuo loinei ar Itchioro agami gyendoi tomar idu gojei die oie. Tumi tare niom sara adtoi loinei, krosot dinei morei phellio.
\v 24 Moronar jontronagani ses gori dinei Itchiore tare jiei tullie. Haron moranagane tare dhori rageibar sombob noi.
\v 25 Haron Davide tar sombonde hoie,
\q ‘PROBUIE mor samne onsur thagke mui degkuong. The mor denedi age hinottei hitchuie more jhagerei parto noi.
\v 26 Senottei mor ontoran hujhi oie ar mor jilan anondo elo. Ar mor heyegano ashaganot jireibo.
\v 27 Haron tui mor aptabuore padalot iri ede noi, ar tui tor Pobitrobuore poji jebartei no dibe.
\v 28 Tui more jibono podtan degei duos. Tui tor samne more puro gori hujhi goreibe.’ ”
\p
\v 29 Pitore aro hor, “Bab-bheilog, mui tomare hulomela gori hoi parong amar Purbo-puruschun Davide mori jeinei tare gareion. Ejchie song tar sidiesalan amar idu age.
\v 30 The muni hinottei, the hobor pai jei Itchiore sobot heinei tare soittio dede jei, heyet onusare tar bongsottun ek jon tulinei tar singasono ugure bojeibo, ar sibie olode Kristo.
\v 31 The akke duri ien deginei Kristor jiei uduonagano sombonde the hoiede jei tar aptabuo padalot iri ede noi ar tar heyegano poji jedo noi.
\v 32 Ei Jisure Itchiore aro jiei tullie, ar ami begkune olongge sieno shakkidiegun.
\v 33 Senottei Itchioro den adtoi tare tulo oie hinottei, ar Babottun Pobitro Aptar soittiogan peinei, the ien dali die jien ikkie tumi degor ar sunor.
\v 34 Haron Davide sorgot no udegoi, hintu the nije hoie,
\q ‘PROBUIE mor Probure hoie, “Mor denedi boi thak,
\v 35 Mui tor sottrugun tor thengot tole thong song.” ’
\p
\v 36 “Senottei, beg Israelo ghor-buogune hamakkai hobor padok jei tumi krosot duode Jisure Itchiore Probu ar Kristo baneie.”
\v 37 Jokke thara sien sunilak, tharar ontorot phudinei, Pitorore ar oinnio apostolunore thara holak, “Bab-bheilog, ami hi goribong?”
\v 38 Sebeden Pitore tharare holo, “Monani phiro, ar pabpani hema pebartei tumi jon bagene Jisur nange baptisma goro, sebeden Pobitro Aptar bor’an peba.
\v 39 Haron protiggiagan olode tomar, tomar puo-shabagunor, durot agonde sei begkunor, ar amar Probu Itchiorbuoi jedogkunore dage siguno begkunor.”
\v 40 Ar onek oinnio hodaloi the shakki dinedi tharare ujuleinei holo, “Ei jugor dujto manuschunottun mukti aw.”
\v 41 Sebeden jigune tar hodagan hujhi gori mani lolak sigune baptisma lolak. Sei dinnuot perai tin azar manus tharar dolot jok dilak.
\s Bischiasigune Eksomare Song pora-pori Olak
\p
\v 42 Sebeden apostolunor sigkieni thara shokto gori eksottie doridak ar song pora-porit pidie hotta goridak ar bor magidak.
\v 43 Ar prottiek jonor dor buguot somilo, ar apostoluno darai onek amok ar sinno ham gora oie.
\v 44 Beg bischiasigune ek oinei tharar ja age begkani song somare hamot lagan.
\v 45 Tharar juronot agede sieni ar tharattun agede sieni bejinei, jar jei lage tharar begkunor moiddie beg goron.
\v 46 Eksottie din bagene thara ekmon oinei ega mone mondirbuot thubondoi. Ghore-ghore pidie hotta gorinei, hujhi ar sorol mone thara bhat hedak.
\v 47 Thara Itchiorore baini goridak ar begkunor agudonagan thara pedak. Ar jigune mukti pan sigunore Probuie nitto mondolit borai.
\c 3
\s Pitore Ek jon Leng Gom Gorilo
\p
\v 1 Bellie tin ta bajinei, Pitorloi Johone bor magibar somoiot somora-somori mondirbuot jadon.
\v 2 Ar ek jon gorbhottun duri leng manus mondirbuot somandoide sigunottun bikkie magibartei nitto mondolibuor Doul Girie Duoranot ninei thondoi.
\v 3 The Pitorore ar Johonore mondirbuot somibar oionde deginei, tharattun bikkie maga dorilo.
\v 4 Johon somot tare ekrini sei agon, Pitore tare holo, “Amare sa.”
\v 5 Senottei tharattun huno ekkan pebar ashai tharare mondi sei age.
\v 6 Sebeden Pitore holo, “Mor sona rubuo nei, hintu mor jien age sien mui duong. Nazareth hullie Jisu Kristo nange, thieinei bera.”
\v 7 Ar the tare den adtanoi dhorinei alok gorilo. Ar jogon-togon tar thenganit ar thengopada joragunot bol somilo.
\v 8 Sebeden the phal mari udinei thieilo. Ar the adi-adi jeinei tharar loge mondirbuot somilogoi. The adi-adi, phal mari-mari Itchiorore baini gorerloi.
\v 9 The berade ar Itchiorore baini gorte beg manuschune tare degilak.
\v 10 Sebeden thara hobor pelakke jei the olode mondirbuor Doul Girie Duoranot boinei bikkie magiebuo. Tar hi olo sien deginei thara amok oinei asarjio olak.
\s Pitore Sei Agonde Sigunore Hor
\p
\v 11 Leng manuschuo jibe gom oie, sibiei jokke Pitorore ar Johonore dhorinei age, beg manuschun shanggadik amok oinei Solomonor baranda honde siot daba einei tharar idu thubeilakki.
\v 12 Pitore sien deginei the manuschunore holo, “Oh Israel manuschun, ien hittei amok ola? Ar amar nijor hemoda darai bah pobitro darai ei Manuschuore bera bajei diei die dogkie amare hittei ekrini sei ago?
\v 13 Abrahamor, Isaakor ar Jakobor Itchiorbuoi, jibe amar buro-burigunor Itchior, sibiei tar sagorsie Jisure sorman gorsie. Jokke Pilade tare iri dibartei seie sokke tumi tare gojhi no loinei tumi tar adot gojei duo.
\v 14 Pobitrobuore ar Dharmigkuore tumi osikar gorsio, ar tomare dibartei hungoriebuore magkuo.
\v 15 Ar tumi Jibono Probubuore morei phelluo, hintu Itchiore tare morattun jiei tullie, ar sienor shakkidiegun olongge ami.
\v 16 Tumi degotte ar sinode Manuschuoi Jisur nangan bischias gorsie, ar Jisu tare shokti die. Tar nangan bischias gorsie hinottei the gom oinei begkuno mujungot agegi.
\v 17 “Bheilog, mui hobor pang tumi ien bhul gorinei gorsio ar tomar murubbiguneio gorsion.
\v 18 Hintu Kristo dug-hosto pebogidie sieni Itchiore honatto tar beg muniguno muendi hoidie. Ar sieni Jisu purei dilogi.
\v 19 Senottei, monani phireinei ejo jene tomar pabpani muson oi para, ar Probur samnettun mono hujhigan eje para.
\v 20 Ar jiber sombonde agendi tomar idu prosar gora oie sei Jisu Kristore tomar idu the padei de para.
\v 21 Beg jinijchani aro purona dogkie bana no oi song Jisu sorgot thana dorkar. Sei hodagan Itchiore ei age tar beg pobitro muniguno muendi hoie.
\v 22 Haron Mosi jodepode gori amar buro-burigunore hoi jeie, ‘PROBU tomar Itchiorbuoi tomar bheilogo moiddiettun mor dogkie muni ek jon tomartei tulidibo. The tomare jei hodagani hoi sieni begkani suinnio.
\v 23 Ar edogkie obo, je sei munibuor hoda no sunibo, manuschuno moiddiettun Sibiere puro gori dongso gora obo.’
\v 24 Samuelottun duri ar tar porendi beg munigune ar onek jone jodepode gori sei dinun agami hoi di jeion.
\v 25 Tumi olade munigunor puogun ar Itchiore amar purbo-puruschundoi sukti gorsiede sieno puogun. The Abrahamore hoie, ‘Tor bongsoguno darai songsaro beg ghorbuogune asirbad pebak.’
\v 26 Itchiore tar sagorsiebuo Jisure tulinei, tomare asirbad goribartei ar jon bagene tumi tomar bojon-ganittun phiribartei tare akke tomar idu padeie.”
\c 4
\s Sanhedrino Samne Pitorloi Johone
\p
\v 1 Thara manuschunore hode, dhormothagurune, mondiro subidaro netabuo ar Saddukigun tharar sidu lungilakki.
\v 2 Tharattun baari rak udilo, haron thara prosar goronde Jisur darai morattun jiei udibag.
\v 3 Thara Pitorore ar Johonore dhorinei, tar hellie song tharare jielot tholakkoi, haron sokke honatto bellie-bellie oie.
\v 4 Hintu suinnionde manuschunottun onek jone bischias gorsion. Sebeden manjior songkie perai pas azar olak.
\v 5 Ar edogkie olo, tar hellie, murubbigune, borjonnune, ar dhormo niomo mastorune Jerusalemot thubeilak.
\v 6 Moharaj-guruthagurbuo Anna ar Kaiapha, Johon, Alexander ar moharaj-guruthagurbuor ghorbuobuor oinnio jono siot elak.
\v 7 Sebeden tharare song moiddie aninei tharattun pujor gorilak, “Har hemoda darai Babor nange ien tumi gorila?”
\v 8 Sebeden Pitore Pobitro Aptaloi boron oinei tharare holo, “Manuschunor murubbigun ar Israelo borjonnun:
\v 9 Upai-sara Manuschuore ami gom ham gori dinei, jieno darai the gom olo, judi edchie tumi amare porikkie gorode oi,
\v 10 tomare begkunore ar beg Israel manuschunore janei duong, tumi krosot duode ar Itchiore morattun jiei tulliede Nazareth hullie Jisu Kristo nangano darai ei manuschuo puro gori gom oinei tomar begkuno mujungot thiei agegi:
\v 11 ‘Ibie olode tumi ghor-tulliegune phelei dode silluo, jibe begottun gunor huno-silluo olo.’
\v 12 Muktigan haro iot nei, haron sorgo tole manjiore nang thoi duonde moiddie amare mukti goribar oinnio nang nei ar.”
\v 13 Pitoror ar Johonor sahojchan thara deginei, ar thara lega-pora no janon, ar podu noi bili buji parinei thara amok olak. Ar thara hobor pelakke thara Jisur loge roion.
\v 14 Ar gom oiede manuschuo tharar loge thiei thagke deginei, sieno biruddie thara hitchu no holak.
\v 15 Hintu tharare sanhedrino siottun barendi jebartei thara ugum dilak. Sebeden thara-thara huobula gorilak.
\v 16 Thara holak, “Ei manuschunore ami hi goribong? Haron, jodepode gori tharar darai ekkan dega jaidie sinno ham gora oie. Ar sien beg Jerusalem hulliegune hobor peion, sien ar ami bharei no pari.
\v 17 Hintu ei hodagan manjior moiddie ja no oi para ar, ei nangan ikkiettun duri harore no hon para, shanggadik gori tharare domki lagei.”
\v 18 Sebeden tharare daginei, Jisur nangan shobai no hobartei ar Jisur nange sigkie no dibartei tharare ugum dilak.
\v 19 Hintu Pitorloi Johone tharare uttor dinei holak, “Itchioro sogedi hubon thik obo? Ami tomar hoda dhortong nahi, Itchioro hoda dhortong? Tumi bijier goro?
\v 20 Haron ami jieni degkiei ar suinniei sieni no hoie gori ami thei no pari.”
\v 21 Sebeden tharare bes gori dhomki dinei iri dilak. Thara gorsionde hamanottei beg manuschune Itchiorore baini Gorton hinottei tharare sasti dibar upai no pelak.
\v 22 Haron ei gom gori denar amok haman gora oiede sibie solis bojorottun bes boios oie.
\s Bischiasigunor Bor Maganagan
\p
\v 23 Ar shoran peinei, thara tharar nijor somarsieguno sidu jeinei, rajguruthagurune ar borjonnune tharare hoionde sieni begkani tharare janeilakkoi.
\v 24 Sei hodagani thara suninei, thara ekmon eksong oinei birat ro gori Itchiorore holak, “Probu, tui olede sorgo, pittimi, sagor ar sienit agede sieni begkani baneiebuo Itchiorbuo tui.
\v 25 Tui tor sagorsie Davido muendi Pobitro Aptar darai hoios:
\q ‘Be-jadtune hittei rak tullion? Ar manuschune hittei dorkar no lakkie hoda bhabon?
\v 26 Pittimir rajagune ar murubbigune, PROBUR ar tar Kristo biruddie eksomare udilak.’
\p
\v 27 “Haron jodepode gori tumi tel guli duode tomar pobitro Sagorsiebuo Jisur biruddie, Herod loi Pontio Pilade Be-jadtun ar Israel manuschun somot thubeion.
\v 28 Tomar adtanie ar monanie akke duri jien goribar elo sien gorsion.
\v 29 Probu, ikkie tharar dhomkieni sa. Tor sagorsiegune Tor hoda bug-doro gori hoi paron para sahoj de.
\v 30 Tor pobitro Sagorsiebuo Jisur nangano darai manus gom gori pari para, sinno ar amok ham gori pari para tor adtan babei de.”
\v 31 Sebeden thara bor magi phureinei, thara thubeionde jagagan girgirei udilo. Ar thara begkune Pobitro Aptaloi boron oinei, bug-doro gori Itchioro hoda holak.
\s Bischiasigune Song somare Hamot Lagan
\p
\v 32 Shagor bischias gorsionde sigune ekmon eksong oion. Tharattun huno jone ekkan jinijio nijor bili dabi no gorsie gori tharar agede beg jinijchani song somare hamot lagan.
\v 33 Birat hemoda somot apostolune Probu Jisur jiei uduonagan shakki duon, ar begkuno ugure shanggadik doyegan elo.
\v 34 Tharar moiddie haror huno hitchu pora nei. Haron jaga-bolagune bah ghor-bolagune sieni bejinei tengagunδ anon.
\v 35 Ar tengagunδ aninei apostoluno tengot thara gojei duondi. Sebeden jar jien lagede doge apostolune tengagun bhag gori duon.
\v 36 Ar Kupra dejottun Joseb nange ek jon Levi manus, tare apostolune Barnaba nang thoi duon. Sieno orthogan, Shantona die manus.
\v 37 Theo hed bejinei tengagunδ apostoluno tengot gojei dilogi.
\c 5
\s Ananialoi Sapphira
\p
\v 1 Anania nange ek jon manus tar mogkuo Sapphiraloio ekkan sompotti bejilak.
\v 2 The tar mogkuore janeinei tengaδ ek bhag rageinei, aro ek bhag aninei apostoluno tengot gojei dilogi.
\v 3 Hintu Pitore tare holo, “Anania, hittei tor ontorot Soitan somilo? Pobitro Aptabuo sidu tui gal madinei ek bhag jagagano tengaδ tortei rageios.
\v 4 No bejode sien tor elode noi ni? Bejana porendi tengagunδ tor odhiharot elakke noi ni? ien hittei tor ontorot hadeiosh? Tui manjior sidu gal no madile, hintu Itchioro sidu gal madile.”
\v 5 Sebeden ei hodagani Anania suninei, borat gori pori mori gelo. Senottei jigune ei hodagani suinnion sigunor begkunor shanggadik dor buguot somilo.
\v 6 Gabursiegune udinei morabuo bereilak, sebeden bhaar gori ninei tare garelakkoi.
\v 7 Tar mogkuo hi godhi gelo hobor no peie gori, perai tin ghonta porendi einei somilogi.
\v 8 Sebeden Pitore tare holo, “Jagaganot edukkun ne tengaδ peiode?” The holo, “Oi, sedukkun.”
\v 9 Sebeden Pitore tare holo, “Probur Aptabuo porikkie sebartei hingori eksomare manila? Tor negkuore gareondoidie sigunor thengani dhoranot sa. Thara toreio bhaar gori nejeibak.”
\v 10 Sebeden jogon-togon tar tengot borat gori pori mori gelo. Ar gabursiegune einei tare mora bade degilakki. Tare thara bhaar gori ninei tar negkuo hure garelakkoi.
\v 11 Senottei beg mondoliguno ugure ar sei hodagani sunnionde siguno begkunor dor buguot somilo.
\s Apostolune Onek Manus Gom Gorilak
\p
\v 12 Sebeden apostoluno adedi onek sinno ar amok ham manus-chuno moiddie gora oie. Ar thara begkune ekmon oinei Solomono barandagano tole egottor olak.
\v 13 Judio manuschune tharare shanggadik man gorilieo, thara-ttun huno jone tharar loge mijeibar sahoj no goron.
\v 14 Shagor milie ar morod bischiasi bes oi-oi Probu sidu ek olakki.
\v 15 Senottei, Pitore jade homsei-hom tar shababuo heyet pore para, aw-sugkiegun nigilei aninei podtanit bischoni ugure ar padi ugure porei tholakki.
\v 16 Jhag-jhag manus seropala sohoranittun Jerusalem Sohorot thubeilakki. Aw-sugkie ar hajorchie apta darai hosto peie thara annion ar sigun begkun gom olak.
\s Apostolunore Hosto Lageilak
\p
\v 17 Sebeden moharajgurutha-gurbuo ar tar beg somarsiegun, jigun Sadduki dolot elak thara thieilak ar tharattun rak udilo.
\v 18 Thara apostolunore dhorinei sorkari jiel-hanat bhorei tholakkoi.
\v 19 Hintu reidot Probur ekkuo sorgo-dude jiel-hanar duorani huli dinei tharare nigilei aninei holo,
\v 20 “Jo, mondirbuot thieinei beg manuschunore ei jibonano hoda hogoi.”
\v 21 Apostolune sien suninei, bennie pottie mondirbuot thara jeinei sigkie dilakkoi. Sei lokkene moharajguruthagurbuo ar tar loge elakke sigune lun-ginei, beg Israelo borjonnun somot temmangot bojinei, sagorsie-gunore apostolunore jiel-hanattun anibalottei hoja dipadelak.
\v 22 Hintu mondiro polischune jiel-hanat lungineioi, thara no degilakkoi. Sebeden thara phiri jeinei temmangot janeilakkoi.
\v 23 Thara holakki, “Jiel-hanagan gome-dalei nattie gori ami degkigoi, ar shandaridiegun duoro barendi thieie elak. Hintu duorani huli seinei bidirie huno jon no degioi.”
\v 24 Rajguruthagurbuoi, mondiro subidaro netabuoi ar mohaguruthagurune sei hodagani suninei amok oinei holak, “Ien hi obo sei?”
\v 25 Sebeden ek jone einei hologi, “Sawh, tumi jiel-hanat bhorei thoiogoidie manuschune mondirbuot thieinei manuschunore sigkie dedondoi.”
\v 26 Sebeden netabuoi ar mondiro polischune apostoluno sidu jeinei tharare juj gori anilakkoi. Haron adikkie manuschunottun sil mela haan bili thara doreon.
\v 27 Tharare aninei temmang gortonde moiddie thiei bajei dilakki. Sebeden moharajguruthagurbuoi tharattun pujor gorilo,
\v 28 “Sei nangandoi sigkie no dibartei ami tomare shokto gori mana gorsei. Sawh, tomar sigkien Jerusalemot bhorei dila. Ar sei Manuschuor loganor dujchan amar ugure badei dibar sor.”
\v 29 Sebeden Pitore ar oinnio apostolune holak, “Manjior hoda no maninei Itchioro hoda amar manana osit.
\v 30 Amar Purbo-puruschununor Itchiorbuoi jiei tulliede Jisure tumi gajot tanginei morei phellio.
\v 31 Israel manus-chunore mon phirei dibartei ar pab hema dibartei Itchiore tare Probu ar Mukti gorie obartei tar denedi ojolot tullie.
\v 32 Ei hodaganittei ami olongge tar shakkigun. Ar thik sedogkie gori Itchiorore je mane sigunore the dede Pobitro Aptabuoio shakki.”
\v 33 Sei hodagani thara suninei, rage tharare morei pheleibar sadon.
\v 34 Sebeden temmangot ek jon member thieilo. The Pharisi dolo manus ar tar nangan olode Gamaliel. The Niomanit podu ar begkune tare sorman goron. Hanekkon apostolunore barendi thobarlottei the ugum dilo.
\v 35 Sebeden the tharare holo, “Oh Israel manuschun, ei manuschunore hi goribar sor sien gome bhabi sawh.
\v 36 Haron agendi theudase nigilinei the ek jon bili holeie. Perai ser shot jon manus tar somare mijeion. Tare morei pheleinei, tare mannionde sigun begkun settera oi jeion ar boij jeiondoi.
\v 37 Tar porendi, Galili hullie Juda, manuschun gondonde lokke nigilienei tar somare onek manus nejeie. Theo ses oinei, tare mannionde sigun begkun settera oion.
\v 38 Ar ikkie ieno mui tomare hong, tharare bad dinei iri duo. Haron judi ei buddhigan bah haman manjiortun ole, ien hitchu odo noi.
\v 39 Hintu judi ien Itchiorottun ole, tumi phelei diparta noi. Tumi Itchioro biruddi judduo gore para oi pare.”
\v 40 Sebeden thara tar hoda dorilak. Ar apostolunore daginei marilak. Jisur nange no hobartei tharare ugum dinedi jebartei dilak.
\v 41 Jisur nange thara aw-sorman obarlak oion bili gona oie hinottei sebeden utchob oinei temmanganottun gelakkoi.
\v 42 Ar din bagene mondirbuot ar ghore-ghore Jisu olode Kristo bili sigkie denagan ar prosar goranagan no thaman.
\c 6
\s Sat Jon Bei tulilak
\p
\v 1 Ar sei lokkene, jokke sisjio-guno songkie barton, ekkan abitti porilo. Grik hoda honde Judaigune Hebru hoda honde Judaiuno biruddie abitti dilak. Haron tharar rani-miliegunore din bagene bhat dede aw-pela goron.
\v 2 Sebeden barojon apostole sisjioguno jhagkuo dagi thubeinei holak, “Itchioro hodagan bad dinei porsoni haman gorana amattei thik noi.
\v 3 Senottei, bheilog, tomar moiddiettun sat jon togo. Thara gom shakki die, Pobitro Apta bhora ar gyeni uo poribo. Ami tharar ugure ei haman bhar di pari para.
\v 4 Hintu ami nije eksottie bor maganat ar hodagan prosaro hamot lagi thebong.”
\v 5 Ar hodagan begkuno monot porilo. Sebeden thara Stephanare bei lolak. The olode bischias ar Pobitro Aptaloi boron. Philibore, Prokorore, Nikanorore, Timonore, Parmenasore ar Nikolareio thara bei lolak. Nikola olode Antiok sohorottun. The Judaiuno dhormot sommie.
\v 6 Sei manuschun thara apostolunore gojei dilak. Apostolune tharare madat dhorinei bor magi dilak.
\v 7 Sebeden Itchioro hodagan shidie gelo. Jerusalem sohorot sisjiogunor songkie shanggadik barilo, ar shagor dhormothagure bischiaschan mani lolak.
\s Stephanare Dhorilak
\p
\v 8 Bischias ar hemoda-bola Stephanai manuschunor moiddie dangor-dangor oborug ar sinno ham gorsie.
\v 9 Sebeden shadin manuschunor synagog honde sigunottun biruddi udilak. Thara olakke Judai manus Kurini bamottun, Alexandria sohorottun ar Kilikia ar Asia rejjioganittun. Sigune Stephanaloi torgo arambo gorilak.
\v 10 Stephana jei gyenandoi ar Aptabuor darai hoie thara sieno samne thori no paron.
\v 11 Sebeden thara gubone hoiek jon manus bhejei dilak. Sigune holak, “Mosir ar Itchioro biruddie the sorjade ami suinniei.”
\v 12 Ar thara manuschunore, borjonnunore, ar dhormo niomo mastorunore jagulug bodei dilak. Sigune Stephanar biruddie einei tare dhorinei senhedrinnuo samne nejeilak.
\v 13 Thara mijie-shakkidieio nejeion. Sigune holak, “Ei Manuschuoi ei pobitro jaganor ar Niomano biruddie sorjana huno din no thamai.”
\v 14 Haron the hode ami suinnei jei ei Nazareth hullie Jisu ei jagan dongso goribuo ar Mosi amare dede dosturani bodolei dibo.”
\v 15 Senhedrinnuot boi agonde sigune begkune Stephanare ekrini sei agon. Tar muon sorgo-dudo muo dogkie degkuon.
\c 7
\s Stephana Senhedrinnuore Holo
\p
\v 1 Sebeden moharajguruthagur-buoio holo, “Ei hodagani oi ni?”
\v 2 Stephanai holo, “Bab-bheilog, suno. Amar Purbo-puruschun Abrahame Haran adamanot thebar agendi, Meso¬potamia dejot thagke Oborug Itchiorbuoi tar sidu azil oiegoi.
\v 3 Itchiorbuoi tare hoie, ‘Tor dejchan ar tor sodorsiegun phelei ja, mui degei dimbie dejchanot jagoi.’
\v 4 Senottei, Chaldea manu-schunor dejchan phelei jeinei Haran adamanot bojotti gorsie. Tar babe morinei, siottun ei dejchanot tare lara oie jiot ikkie tumi ago.
\v 5 Itchiore siot hitchu odhiharo sompotti tare no de, ekhus madio no de. Hintu Abrahame puo no padeio, tar porendi obakke tar bongsogunore sompotti ijebe dejchan dibartei tare soittio die.
\v 6 Hintu Itchiore edogkie gori hoie: Tor bongsogun bi-dejot thei pebakkoi. Ar sidu thara banidajit ar hostot ser shot bojor thei pebak.
\v 7 Itchiore hoie, ‘Tharare banidajit hadeibode jadtuore mui sasti gorim. Tar porendi thara sei dejchanottun nigili einei ei dejchanot more sebona goribakki.’
\v 8 Ar Itchiore Abrahamore sundu-sam habana nioman die. Senottei Abrahame Isaakore jormo denar porendi attio dinot tare sundu-sam habi die. Isaake Jakobore jormo die, ar Jakobe baro jador Purbo-puruschunun jormo die.
\v 9 “Sei Purbo-puruschunune hinsie udinei Josebore Egypt dejot beschondoi. Hintu Itchiorbuo tar loge elo.
\v 10 Itchiore Josebore beg hostoganittun bajeie ar Egypt dejor raja Pharao tare hospai para ar tar gyenan hobor pai para gori di die. Ar Pharao tare goda Egypt dejchano ugure ar tar ghorbobuo ugure sason-gorie baneie.
\v 11 Sebeden goda Egypt dejchano ugure ar Kanaan dejchano ugure bhadorad porinei shanggadik hosto lungilogi. Ar amar Purbo-puruschununor hebar nei olo.
\v 12 Hintu Jakobe Egypt dejot gom agon bili suninei, polim the amar Purbo-puruschunun dipadeie.
\v 13 Ar di barot Josebe tar bheiunore sin porisoi dilo. Sebeden Pharao Josebor ghorbogun hobor pelo.
\v 14 Sei porendi, Josebe tar babore ar tar beg sodorsiegun hoja dipadelo. Thara begkune pazahottur jon.
\v 15 Sedogkie gori Jakobe Egypt dejot jeinei sidu morilogoi, ar amar Purbo-puruschununio sidu morsiondoi.
\v 16 Tharar heyegani Seckemo adamot gareiondoi jien Abrahame rubuor tengaδ dinei Hamoror puogunottun hinnie. Hamore olode Seckemor bab.
\v 17 “Hintu jokkene Itchiore Abra-hamore soittio dede somoibuo hai ejer, tharar manuschun bes oinei Egypt dejot onek jon barilak.
\v 18 Sebeden Josebore hobor no peie ek jon oinnio raja udilo.
\v 19 Ei rajabuoi amar manuschunore phagara buddhiloi hamot lageinei, amar Purbo-puruschununore dug-hosto lageie. Ar tharar huji gurogun moron para lugimara bajei die.
\v 20 Sei lokkene Mosi jormo oie, ar Itchiore tar ugure baari hujhi. Tare tar babo ghorot tin mas paleion.
\v 21 Hintu tare phelei dineio, Pharaor jhibuoi tare tuli aninei tar nijor puo dogkie gori paleiegoi.
\v 22 Ar Egypt manuschunor beg gyenani Mosi shigi loie, hodat ar hamot the doro elo.
\v 23 “The solis bojor oinei, tar bheilogkun Israel manuschuno sidu jebartei mone holo.
\v 24 Ar ek jon Egypt manjie tharar ek jon Israel manjiore be-aini gorte deginei, the tare rokkie gorsie. Sei Egypt Manuschuore hena ugureibartei the tare morei phellie.
\v 25 Haron Mosi mone gorsiede tar nijor manuschune buji paribakke tharare uddhar goribartei Itchiorbuoi tare dipadeie. Hintu thara sien no bujon.
\v 26 Ar tar hellie, dijon Israel manjie mara-mari gorte Mosi degilo. The tharare milie-mili gori dibartei selo. The tharare holo, ‘Bheilog, tumi bhei-bhei daw. Hittei tumi be-aini ham gora-gori goror?’
\v 27 Hintu tar parallie duji manuschuoi Mosire theli dinei holo, ‘Amar ugure sason-gorie ar bijier gorie honna tore baneie?
\v 28 Gelle hellie tui Egypt Manuschuore morei phellioschie dogkie gori more morei pheleibar sor ni na?’
\v 29 Mosi sien suninei, the Midian dejot dhei jeie. Sidu the bi-deji sannie gori roiegoi ar sidu tar dibie puo peie.
\v 30 “Solis bojor bidi janar por-endi, moruobomit Sinai Mounnuot ekkuo sorgo-dud ekkuo jaburottun aguno jilo ugure tar sidu dega diegi.
\v 31 Mosi sien deginei, the degkiede sienot amok olo. Ar the hai jeinei rini sadegoi, Probur robuoi tare holo,
\v 32 ‘Mui tor Purbo-puruschununor Itchiorbuo. Mui Abrahamor Itchior, Isaakor Itchior ar Jakobor Itchior.’ Mosi dore sei no parilo ar.
\v 33 ‘Sebeden PROBUIE tare holo, “Tor horomani then-gottun huei tho, haron tui thiei agoschie jagan pobitro madi.
\v 34 Egypt dejot agonde mor manuschuno hostogani jodepode gori mui degkuong, thara bor-nijes peladonde sieni mui suinniong ar tharare uddhar goribartei mui elung.” ’
\v 35 “Jei Mosire thara, ‘Honna tore sason-gorie ar bijier gorie baneie,’ hoinei phirei duon, tar sidu hero-jhaburot dega diegidie sorgo-dudtuo darai tare Itchiore sason-gorie ar uddhar gorie obartei dipadeie.
\v 36 Sei manuschuoi Egypt dejot, Ranga sagoranot ar moruobomit jagat amok ar sinno ham solis bojor deganar porendi tharare the nigilei annie.
\v 37 “Ibie sei Mosi Israel manus-chunore edogkie gori hoiede sibie, ‘PROBU, amar Itchiorbuoi mor dogkie muni ek jon tomartun banebo. Tar hoda suinnio.’
\v 38 Sinai Mounnuot tarloi ar amar purbo-puruschundoi hoda hoiede sorgo-dudtuo somot moruobomit thubo oie manuschuno loge the elo. Amare dibartei jibon dede Itchioro hodagani the gojhi loie.
\v 39 Hintu amar Purbo-puruschunun tare aw-pela gorsion. Ar thara mone-mone Egypt dejot phiri jeion.
\v 40 Thara Aronore hoion, ‘Amar mujunge-mujunge jebartei amattei Itchiore jugolei de. Haron amare Egypt dejottun nigilei anniede Mosir hi olo ami hobor no pei.’
\v 41 Sei lokke thara ekkuo goru-shawh mokti banenei, Sibiere dali-pujo duon. Tharar nijor adedi baneie sibieloi thara phorti gorsion.
\v 42 Sebeden Itchiore tharare pid die. Taragun thara tobona goron para the tharare iri gelo. Sien muniguno boibuot edogkie gori lega age,
\q ‘Oh Israelo ghorbuogun, moruobomit solis bojoro bidirie more poshu ar dali-pujo duo ni na?
\v 43 Tumi Molokuorδ ar thara Itchioro terpal haboro shani ghoran tullio. Tobona goribartei tumi siguno moktigun baneio. Senottei mui tomare Babylono obola nejeim.’
\p
\v 44 “Amar Purbo-puruschununor moruobomit shakkir tambulo ghoran elo. Mosi degkiede dogkie gori banebartei Itchiore tare thik gorsie.
\v 45 Joshua amol song, ek pirittun ek piri gori amar Purbo-puruschunune sien peion. Joshua somot sien ei dejchanot bhoreiondi. Sei lokke Itchiore Be-jadtunore amar Purbo-puruschununo samnettun dabei dinei dejchanot sommondi. David amol song sei shakkir terpal haboro ghoran hamot lageio.
\v 46 Davide Itchioro doyegan peinei Jakobor Itchiorbuottei ekkan thebar jaga banebartei sujuk magkie.
\v 47 Hintu Solomone Itchioro ghoran baneie.
\v 48 Hintu, begottun dangor Itchiorbuoi adtoi tullie mondirot no thai. Sien munibuoi hoiede doge oi:
\v 49 PROBUIE hor,
\q ‘Sorgogan olode mor singason, ar pittimigan olode mor theng thoidie jaga. Mortei henjannie ghor tuli diba, bah, hudu mor jireibar jagan obo?
\v 50 Mor adtane ieni begkani no banai ni na?’
\p
\v 51 “Tumi ekmonniegun ar ulluogun! Tumi onsur Pobitro Aptabuore badha duo. Tomar Purbo-puruschunune gorsionde dogkie gori tumio gorode.
\v 52 Hon munibuore tomar Purbo-purus-chunune hosto no lagan? Je Dhormittobuo ebode sombonde agami hoidie Sibiere thara morei phellion. Ar ikkie tumi sei Pobitrobuore dhoga dinei hun gorsio.
\v 53 Sorgo-dudtunor sahajjio darai tumi Nioman peio, ar tumi ien no palo.”
\s Stephanare Sil Mela Dilak
\p
\v 54 Thara sei hodagani suninei, rage tare dad hadon.
\v 55 Hintu the, Pobitro Aptaloi boron oinei agajo mokkie rini selo ar Itchioro oborugkan degilo, ar Jisu Itchioro denedi thiei agede degilo.
\v 56 Ar the holo, “Sawh, mui degongor sorgogan hulo jeie, ar Munischioro Puobuo Itchioro denedi thieie gori age.”
\v 57 Sebeden tharar hanani nadinei, birat ro sarinei begkune ek loge tar mokkie gelak.
\v 58 Tare sohoro barendi sejerei ninei sil mela dilakkoi. Ar shakkigune tharar haborani ek jon gabur manjior thengo hure tholak. Sibier nangan olode Saula.
\v 59 Thara Stephanare sil mela dede, Stephanai Itchiorbuore dagode holo, “Probu Jisu, mor aptabuo gojhi lo.”
\v 60 Sebeden the adu pari porinei birat ro gori holo, “Probu, ei pabpano bharan tharare no dis.” Ar the ien hoinei ghum gelo.
\c 8
\s Mondolir ugure Uttiesar
\p
\v 1 Ar Saula Stephanare hun goranagan raji oie. Sei dinnie Jerusalemo Mondolibuo biruddie birat hosto lagana arambo olo. Apostolun bade, thara begkun Judea ar Samaria rejjioganit shittiribonggo oion.
\v 2 Itchior-bhokti manuschune Stephanare garelakkoi ar tartei baari abiles helak.
\v 3 Saula ole, ghore-ghore sominei milie-morod sejerei aninei jiel-hanat bhorei thobartei gojei di di, mondolibuore baari hoti gorilo.
\s Philibe Samaria Rejjiot Prosar Gorilo
\p
\v 4 Sengori jigune shittiribonggo oion jagai-jagai jeinei prosar gorilakkoi.
\v 5 Ar Philibe Samaria sohorot jeinei Kristor hoda prosar gorilogoi.
\v 6 Philibe amok ham gorsiede sieni deginei ar suninei, ar the hoiede hodagani shagor manjie ega mone sunilak.
\v 7 Haron onek hajorchie aptai peiegunottun hajorchie aptagune jogar parinei nigili jeion ar onek ajorchie ar leng-adur gom oion.
\v 8 Sebeden sei sohoranot birat hujhi olak.
\s Bhilgi Parie Simono Hoda
\p
\v 9 Sei lokkene Simon nange ek jon manus elo, sei agendi, sohoranot the bhilgi degenei Samaria manuschun amok gorinei, the ek jon dangor manus bili holeie.
\v 10 Sigonottun duri dangor song, tare begkune hando gorinei holak, “Ei manuschuo olode Itchiorbuor dangor hemodagan.”
\v 11 Onek somoi song the tar bhilgi darai manuschunore amok gori thoie hinottei thara tare hando gorsion.
\v 12 Hintu jokke Philibe Itchioro rejjiogano sombonde prosar gorilo ar Jisu Kristor nangano sombonde holo, miliei ar morode bischias gorinei thara baptisma gorilak.
\v 13 Sebeden Simone the nijeio bischiaso baptisma gorilo. The Philibo loge eksottie theinei, amok ar sinno hamani deginei shanggadik amok olo.
\v 14 Jerusalem sohorot agonde apostolune jokke Samaria manuschune Itchioro hodagan bischias gorsion bili sunilak, thara Johonore ar Pitorore tharar sidu dipadelak.
\v 15 Thara jeinei Samaria manuschune Pobitro Apta pan para bor magi dilak.
\v 16 Haron Pobitro Apta ejosong tharar huno jono ugure no poregi. Tharare bana Probu Jisur nange baptisma gori die oie.
\v 17 Sebeden Pitore ar Johone tharar ugure ad tuli dinei, thara Pobitro Apta pelak.
\v 18 Sei lokkene apostolune manjior ugure ad tuli dile Pobitro Apta pande sien Simone jokke degilo, the tharare tengaδ jajinei holo,
\v 19 “Mui jar ugure ad tuli duong the Pobitro Apta pai para, ei hemodagan moreio duo.”
\v 20 Sebeden Pitore tare holo, “Itchioro boran tengaδ dinei pai bili tui mone goror hinottei, tor tengagun tor loge ses olak.
\v 21 Itchioro sog degat tor monan uju noi hinottei, ei hamanot tui bhag no pebe ar phagodio somi no pebe.
\v 22 Senottei, tor dujchanottun tor monan phirie. Itchiorottun bor mag, ole tor mono dharonagan the hema gori pare.
\v 23 Haron mui degongotte tor ontoran tidie oie ar aw-dharmigkane tore bannie.”
\v 24 Sebeden Simone uttor dinei holo, “Mortei Probuttun bor magi duo jene tui holede sieni ekkanio mor ugure no eje para.”
\v 25 Ar Probur hodagani shakki denar ar prosar goranar porendi, thara Jerusalemot phiri gelakkoi. Jade thara onek Samaria manjior adamanit gom hoboran prosar gorsion.
\s Philippoi Ethopia Manuschunor Hoda
\p
\v 26 Probur ekkuo sorgo-dude Philibore holo, “Udinei, Jerusalem sohorottun Gaza sohoro mokkie jeiede pode-pode dogkin mokkie ja.” Sien olode ekkan murobomi jaga.
\v 27 Sebeden the udinei gelo. Ar sawh, ek jon Ethopia manus siot elo. The olode nomonshuk ar dangor odhihar-bola manus. Ar the olode Ethopia manuschunor rani Kandakir beg dhon-sompotti rakkolibuo. The Itchior tobona goribartei Jerusalem sohorot jeie.
\v 28 The sittun phirer, ar the tar rodtanot bojinei muni Isaia boibuo madar.
\v 29 Sebeden Aptabuoi Philibore holo, “Jeinei rodtanoi egottor ogoi.”
\v 30 Senottei Philibe tar sidu daba-daba gelo ar the muni Isaia boibuo madade suninei tare holo, “Tui madotte sien buji paros ni?”
\v 31 Ar Ethopia Manuschuoi holo, “Ek jone more bhangi no dile hingori mui buji parim?” Sebeden the Philibore rodtanot udinei tar hai bojibartei hujoli gorilo.
\v 32 The madatte Sastro bhagkuo olode ien:
\q “Habibarlottei bera-shagol nejaidie dogkie gori tare neja oie. Bera-shagolo shawhbuoi jedogkie gori heis habidiebuor mujungot juro gori thai, thik sedogkie gori the tar muon no hule.
\v 33 The niroit oinei tare oinniei gora oie. Haron tar poranan songsarottun neja oie hinottei honna tar bongsogun monot tulibo?”
\p
\v 34 Sebeden nomonshukkuoi Philibore uttor dinei holo, “More hodei, munibuoi ien har hoda hor? Tar nijor hoda, nahi oinnio jonor hoda hor.”
\v 35 Sebeden Philibe ho dorilo ar ei Sastroganottun arambo gorinei Jisur sombonde tare janei dilo.
\v 36 Ar thara podedi jade-jade ekkena pani lagot pelakkoi. Sebeden nomonshukkuoi tare holo, “Sa, iot pani age. Baptisma goranattun hie more badha goribuo?
\v 37 Sebeden Philibe tare holo, “Tui judi tor goda ontorandoi bischias goros, tui gori paribie.” Ar the holo, “Mui bischias gorong, Jisu Kristo olode Itchioro puo.”
\v 38 Sebeden rodtan thameibartei the ugum dilo Ar Philippoi nomonshukkuo paniganot lami-lakkoi, ar Philibe tare baptisma gori dilo.
\v 39 Ar thara panittun jokke udilakki, Probur Aptabuoi Philibore dhori nilo. Senottei, nomonshukkuoi tare no degilo ar. The tar podedi hujhi gori jargoi.
\v 40 Hintu Philibore Azetos sohorot degilak. The jade, Kaisarea sohorot lungegoi song beg sohoranit prosar gori-gori jeie.
\c 9
\s Saular Nuo Jormo
\p
\v 1 Probur sisjiogun morei pelana ar dhomki lagana Saular ejosong il no oinei, the moharaj-guruthagurbuo sidu gelo.
\v 2 Milie ok morod ok nuo Podtan \f + 9:2 Podtan: Apostolunor hamanir boibuot Kristien dhormogan ekkan pod bili mone goron.\f* adeie judi the pai, tharare Jerusalem sohorot bani anibartei Damaska sohoro synagogottei tartun sidi magilogoi.
\v 3 The jade Damaska sohoro hai lungineioi, jhimid gori sorgottun ekkan phor tar seropala phudilogi.
\v 4 Sebeden the madit borat gori porilo, ar ekkuo roi tare hode sunilo, “Saula, Saula, tui hittei more hosto lagor?”
\v 5 Ar the holo, “Probu, tui honna?” Sebeden robuoi holo, “Mui Jisu, tui hosto lagotte sibie.”
\v 6 Saula amok oinei girgirer. Ar the holo, “Probu, tui more hi gora bajei dibar sas? Sebeden Probuie tare holo, “Tui uth ar sohoranot ja, ar tui hi gori pebe tore huo obo.”
\v 7 Saula loge jadonde sigune robuo sunon hintu huno jonore no deginei madnei gori thiei agon.
\v 8 Sebeden Saula madittun udilo, ar the jokke tar sogkun melilo the harore no dege. Hintu tare adot dhorinei nejeinei Damaska sohorot bhoreilakkoi.
\v 9 Tin din the han gori roie, ar bhat-pani no hai.
\v 10 Sei lokkene, Anania nange Damaska sohorot sisjio ek jon elo. Aziliet tar sidu Probuie dega dinei holo, “Anania!” Ar Anania holo, “Probu, mui iot agong.”
\v 11 Ar Probuie tare holo, “Tui udinei Uju honde podtanot ja, ar Judar ghorot Tarsa hollie Saulare togagoi. Haron the bor mager.
\v 12 Ekkan aziliet Saula degilode Anania nange ek jon manus einei, the dege para the tar ugure ad tuli derli.”
\v 13 Hintu Anania holo, “Probu, mui onek manjiortun suinniong, Jerusalem sohorot the tor sadhu manuschunore hodog hoti gorsie.
\v 14 The tor nangan idot thulon sigunore bani nibartei the rajguruthagurunottun odhihar loinei idu ejchie.”
\v 15 Hintu Probuie tare holo, “Ja, haron the olode mor bei loie aittieran. The mor nangan be-jadtuno sidu, rajaguno sidu, ar Israel manuschuno sidu nejei dibo.
\v 16 Haron the mor nanganottei hi-hi hosto gori pebo mui tare degeim.”
\v 17 Sebeden Anania jeinei ghoranot somilogoi, ar the tar ugure ad tuli dinei holo, “Oh Bhai Saula, tui ette podot tor idu dega diegidie sei Probu Jisure, tui degos para ar Pobitro Aptaloi boron os para more dipadeie.”
\v 18 Jogon-togon tar sogkunottun ekkan sogola dogkie jinij jhuri porilo ar the logot porak-porak gori deger. Sebeden the udilo ar baptisma lolo.
\v 19 Ar the bhat haanar porendi tar bol bhorilo.
\s Saula Damaska Ar Jerusalem Sohorot
\p
\v 20 Sebeden Saula Damaska sohorot hoiek din sisjioguno somare thelo. Ar the jogon-togon synagogot Kristo Itchioro puo bili prosar gorilo.
\v 21 Jigune sunon sigune begkune amok oinei hon, “Jerusalem sohorot je ei nangan loi sigunore dongso gorsiede ar sei uddischuoi, rajguruthaguruno sidu bani nibartei idu ejchiede sibie ete noi ni?”
\v 22 Hintu Saula siebes shokto gori proman die jei, ei Jisu olode Kristo, ar the Damaska sohorot agonde Judaiunore jagulug bajei dilo.
\v 23 Onek din bidijanar porendi, Judaiune tare morei pheleibartei jugol gorsion.
\v 24 Thara dine-reide girie-duoranit tare morei pheleibartei hapdi than. Hintu Saula sien hobor peie.
\v 25 Sebeden sisjiogune tare reidot nejeinei ekkuo dangor harangot bhoreinei giriegano hanadi lamei duon.
\v 26 Ar jokkene Saula Jerusalem sohorot lungilogi, the nije sisjio-gundoi egottor obar sesta gorsie. Hintu thara begkune tare doreon, ar the ek jon sisjio oie bili thara bischias gori no paron.
\v 27 Sebeden Barnaba tare loinei apostoluno sidu tare annie. Podot Saula hingori Probure degkie, Probuie tarloi hoda hoie, ar Damaska sohorot the hingori sahoj gori Jisur nange prosar gorsie, sieni Barnabai tharare janei die.
\v 28 Senottei Saula tharar loge Jerusalem sohorot theinei ejana jana gorilo.
\v 29 Ar the sahoj gori Probu Jisur nange prosar gorilo, ar Grik hoda honde Judaiundoi the torgo gore. Hintu thara tare morei pheleibar uddischuo loion.
\v 30 Hintu bheilogkune sien hobor peinei, tare Kaisara sohorot lamei aninei, Tarsa sohorot padei dilak.
\v 31 Sebeden goda Judea, Galili, ar Samaria rejjioganit mondoligunor shanti olo ar tharar bol olo. Ar Probur dhoranot theinei ar Pobitro Aptar bujunoganot theinei thara bari gelakkoi.
\s Ainea Ar Dorka
\p
\v 32 Sei lokkene Pitore goda dejchanot berade-berade, Lydda adamanot thande sadhu manus-chuno siduio the elo.
\v 33 Sidu the ek jon manus lagot pelo, tar nangan olode Ainea. The ajor pirie oinei attio bojor song bischonot pori age.
\v 34 Pitore tare holo, “Ainea, Jisu Kristoi tore gom gorilo. Udinei tor bischonan somori tho.” Sebeden the jogon-togon udilo.
\v 35 Senottei Lydda adamanot thande sigune begkune ar Sharon tholanot thande sigune sibiere deginei thara Probur mokkie phirilak.
\v 36 Sei lokkene Joppa adamanot ekkuo sisjio elo tar nangan olode Tabitha. Sieno orthogan olode Dorka. Ei miliebuoi onek gom ham gorsie ar onek dan gorsie.
\v 37 Hintu sei lokkene hi olo, the aw-sug oinei morei gelo. Tare gadei dinei uguro tolat tholakkoi.
\v 38 LyddaadamanJoppa sohorohai hinottei, ar sisjiogune suinnionde Pitore sidu agegi. Thara tar sidu di jon manus padeilak, ar jhadi gori tharar sidu ebartei hujoli gorilak.
\v 39 Sebeden Pitore udinei sigunor loge gelo. The jokke elo, tare uguror tolabuot nejeilak. Beg rani-miliegune tar hai thieinei gujhi-gujhi handon, ar the baji elode lokke the shileiede shilummun ar bunniede haborani degadon.
\v 40 Hintu Pitore tharare begkunore nigilei dilo ar the adu parinei bor magilo. Ar the morabuo mokkie phirinei holo, “Tabitha, uth.” Sebeden Tabitha sog melilo ar the Pitorore deginei udinei bojilo.
\v 41 Ar Pitore tare adot dhorinei tulilo. Sebeden the sadhu manuschun ar rani-miliegun daginei tare jedabade tharar sidu gojei dilo.
\v 42 Sei hoboran goda Joppa sohoranot shidie gelo ar onek jone Probure bischias gorilak.
\v 43 Joppa sohoranot Simon nange ek jon samara baneie elo. Sibier ghorot Pitore onek din thelo.
\c 10
\s Kornelia Pitorore Daga bajei Dilo
\p
\v 1 Sei lokkene Kaisarea sohorot ek jon manus elo, tar nangan olode Kornelia. The Italy Soinnio Dolluot ek shot soinnio ugure neta.
\v 2 The Itchiorore bhokti gorie elo, the ar tar ghoda ghorbobuo Itchior dhoran. The manjiore mon-hulo gori dan gore ar Itchiorottun onsur bor mage.
\v 3 Ekdine perai tin porsie somoiot, ekkan aziliet tar sidu ekkuo sorgo-dud ette porak-porak gori the degilo. Ar sorgo-dudtuoi tare holo, “Oh Kornelia!”
\v 4 The jokke tare rini selo, the dorenei tare holo, “Probu, ien hi?” Sebeden sorgo-dudtuoi tare holo, “Tui bor magorsie sieni ar tor danani monot udibartei Itchioro samne lungiegoi.
\v 5 Hellie nange Pitor honde Simonore hoja jebartei Joppa adamot ikkie manus dipada.
\v 6 Sagoro hai, Samara bejede Simono ghorot the age. Tor hi gora poribo the tore hobo.”
\v 7 Tarloi hoda hoiede sorgo-dudtuo jeneigoi, Korneliai tar ghoro sagorsie di jon ar tare onsur barsei thande sigunottun ek jon bhokti-bola soinnio dagilo.
\v 8 Sebeden Kornelia tharare begkani bhangi holo ar tharare Joppa adamanot dipadelo.
\s Pitore Azilie Degilo
\p
\v 9 Tar hellie, thara jade ar adamo hai lungineioi, dibursie Pitore bor magibartei salo ugure udilogoi.
\v 10 Tar baari ped purilo ar bhat hebar mone hor. Hintu jokkene thara bhat hebartei jugolodon, Pitore be-us olo.
\v 11 Sebeden sorgogan hulo gori the degilo ar seirhun bannie budhi dogkie gori ekkan jinij tar sidu lambegi ar madit portegi the degilo.
\v 12 Sieni bidirie, pittimir nanan doronor ser thenggie poshu, jharbuo jontur, buk sejerei berande jib-jontur, ar peik elak.
\v 13 Sebeden the ekkuo ro sunilo. Robuoi hor, “Pitor, uth marinei ha.”
\v 14 Hintu Pitore holo, “Na, Probu! Haron mui huno din aw-pobitro bah aw-poriskar jinij no haang.”
\v 15 Di barot aro robuoi tare holo, “Itchiore jien pobitro gori die, sien tui aw-pobitro no hos.”
\v 16 Sien tin bar onar porendi, sien sorgot aro tuli neja olo.
\v 17 Pitore azilie degkiede sieno orthogan the mone-mone bhabi satte lokke, sawh, Kornelia dipadeiede manuschune Simono ghoran pujor gortondi ar thara giriegano duorano mujungedi thiei agondi.
\v 18 Ar thara daginei, hellie-nange Pitor honde Simone siot thai ni no thai pujor gorilak.
\v 19 Pitore aziliegano sombonde bhabi satte lokke, Aptabuoi tare holo, “Sa, tin jone tore togadondi.
\v 20 Senottei, uth, lamboi ar hitchu mone no gorinei tharar loge ja. Haron mui tharare dipadeong.”
\v 21 Sebeden Kornelia dipadeiede manuschuno sidu Pitore laminei jeinei hologoi, “Tumi togotte sibie mui. Hittei ela?”
\v 22 Ar thara holak, “Kornelia ek shot soinnio ugure netabuoi, dharmigkuo ar Itchior bhokti ar beg Judai jador nangkorabuottun ami ejchiei. Ekkuo pobitro sorgo-dude tar ghorot tortun hobor sunibartei tore daga bajei die.”
\v 23 Senottei, Pitore tharare ghoro bidirie dagilo ar tharare thebar jaga dilo.
\s Pitore Korneliar Ghorot
\p Tar hellie, Pitore tharar loge gelogoi ar tar loge Joppa adamortun hoiek jon bheilog tar loge jeion.
\v 24 Tar hellie Pitore Kaisarea sohorot lungilogoi. Kornelia tar hudummogun ar tar ghonatie bondhugun dagi thu-beinei tare barsei age.
\v 25 Pitore somadegi, Kornelia tarloi egottor oinei tar thengot porinei tobona gorilo.
\v 26 Hintu Pitore tare tulinei holo, “Thie, muio manus daw!”
\v 27 Tarloi hoda hoi-hoi bidirie somineigoi onek jon ejchionde the degilogoi.
\v 28 Sebeden Pitore tharare holo, “Tumi hobor po Judai manus oinnio jadtoi bera-beri gorana bah song pora-pori ona be-aini. Hintu harore aw-pobitro bah aw-poriskar no hobartei Itchiore more degeie.
\v 29 Senottei, more hoja dipadeono abitti no gorsie gori mui ejchiong. Sokkene mui pujor gorsiong, hittei more hoja ejchio?”
\v 30 Ar Korneliai holo, “Gelle ser dino agendi, thik ei oktot mui ubos thagke tin porsie mui mor ghorot bor magode suno, ek jon manus jhimid-jhimid jolede habor ursie gori mor mujungedi thieiegi.
\v 31 Ar the holo, ‘Kornelia, Itchiore tui bor magorsie sieni suinnie ar tor danani monot tullie.
\v 32 Senottei, Joppa adamot manus dipadenei Simonore daga bajei de. Tar hellie-nangan olode Pitor. Sagoro hai, samara baneie Simono ghorot the thai. The ele, the tore hobogi.’
\v 33 Senottei, jogon-togon mui tor sidu manus dipadeong ar tui ejchios hinottei baari gom oie. Ikkie senottei, ami begkune Itchioro samne agidie Itchiore tore ho bajei dede sieni sunibartei.”
\v 34 Sebeden Pitore ho arambo gorilo, “Soittio gori mui degongge, Itchiorottun eitzabor nei.
\v 35 Hintu jad bagene, je tare bhokti gore ar dharmig ham gore tare Itchiore gojhiloi.
\v 36 Jisu Kristo darai Shantigan prosar gora oiede hodagan Itchiore Israelo puogunore dipadeie. The begkunor Probu.
\v 37 Johone baptisma sombonde prosar gorana porendi, Galili rejjiot arambo oinei, goda Judea rejjiot prosar gora oiede hodagan tumi hobor po daw.
\v 38 Tumi hobor po Itchiore Nazareth hullie Jisure hingori Pobitro Aptaloi ar hemodaloi tel guli die. The berei-berei jeinei Diabolaδ hosto lageiede sigunore gom ham gori diegoi ar tharare gom gori diegoi. Haron Itchiore tar loge elo.
\v 39 Jerusalem sohorot ar Judaiuno rejjiot the gorsiede sienir begkanir shakki ami agi. Tare gajot tanginei morei phellion.
\v 40 Tare Itchiore tin dine jiei tulinei hulomela gori degeie.
\v 41 Begkune noi hintu, Itchiore akke duri bei loiede shakkidiegune tare degkuon. The morattun jiei uduonar porendi, jei, the amio tar loge haba-daba gorsei.
\v 42 Manjiore ami prosar goribartei ar shakki dibartei the amare ugum dede olode moragunore ar jedagunore Bijier goribartei Itchiore thik gorsiede sibie.
\v 43 Beg munigune tar sombonde shakki duonde jei, tar nangano darai je tare bischias gore the pab hema pebo.”
\v 44 Pitore ei hodagani horte seiet, je sei hodagani suinnie sigunor begkuno ugure Pobitro Apta porsiegi.
\v 45 Pitoror loge ejchionde sundu-sam happie bischiasigune amok olak, haron Pobitro Aptar danan Be-jadtuno ugureo porsiegi.
\v 46 Haron oinnio hodadi Itchiorore thara baini gorte suinnion.
\v 47 Sebeden Pitore holo, “Ami Pobitro Apta peieidie dogkie gori ei manuschuneio Pobitro Apta peion. Thara baptisma no goribartei honna tharare badha di paribo?”
\v 48 Sebeden thara Probur nange baptisma lobartei the ugum dilo. Ar tharar loge hoiekdin thebartei tare hujoli gorilak.
\c 11
\s Pitore Ortho Bhangi Dilo
\p
\v 1 Sei lokkene Judea dejot agonde apostolune ar bheilogkune suinnionde jei Be-jadtuneo Itchioro hodagan gojhi loion.
\v 2 Sebeden Pitore jokke Jerusalem sohorot udineigoi, sundu-sam happie Judaiune tarloi torgo gorilak.
\v 3 Thara holak, “Sundu-sam no happie manus-chuno sidu tui jeinei thararloi haba-daba gorsioschoi.”
\v 4 Hintu Pitore polliettun duri ekkan-ekkan gori tharare bhangi dilo.
\v 5 The holo, “Mui Joppa sohorot elungge lokke bor magode, be-ushot ekkan azilie degkuong. Sorgottun ekkan dangor haboro dogkie jinij ser hundoi lamei die oie ar sien mor hai lungiegi.
\v 6 Sienot mui rini seinei bhabi sade, pittimir ser thenggie poshu, jharbuo jontur, buk sejerei berande jib-jontur, ar urbuo pheig degkuong.
\v 7 Ar ekkuo roi more hode sunilung, ‘Pitor, uth marinei ha.’
\v 8 “Hintu mui hoiong, ‘Na, Probu! Haron mui huno din aw-pobitro bah aw-poriskar jinij no haang.’
\v 9 Hintu agajottun robuoi di barot more holo, ‘Itchiore jien poriskar gori die, sien tui aw-pobitro no hos.’
\v 10 “Sien tin bar goranar porendi, begkani sorgot aro tuli neja olo.
\v 11 Ar sawh, thik sei lokkene Kaisarea sohorottun mor idu dipada oiede sei tin jon manus mui elungge ghorano mujungot thiei agondi.
\v 12 Sebeden hitchu mone no gorsie gori tharar loge jebartei Aptabuoi more hoie. Sigun bade, ei shoi jon bheio mor loge jeion, ar ami Korneliar ghorot somilonggoi.
\v 13 “The amare holode jei tar ghorot the ekkuo sorgo-dud degkie. Sorgo-dudtuoi tar ghoranot thieinei tare hoie, ‘Hellie-nange Pitor honde Simonore boleibartei Joppa adamot manus dipada.
\v 14 The tomare Itchioro hoda suneibogi, sieno darai tui ar tor goda ghorbobuo mukti peba.’
\v 15 Mui hoda hobar arambo gorsiongo, polim amar ugure Pobitro Apta porsiede dogkie gori tharar ugureo Pobitro Apta porsiegi.
\v 16 Ar Probuie hoiede sien mor monot uttie, ‘Johone paniloi baptisma gori die, hintu mui tomare Pobitro Aptaloi baptisma gori dim.’
\v 17 Senottei, ami Probu Jisu Kristore bischias gorinei Itchiore judi amare dede boran tharareo de, mui Itchiorore badha diebuo honna?”
\v 18 Thara jokkene sei hodagani sunilak olor olak. Ar thara Itchiorore baini gorinei holak, “Saledo Itchiorbuoi Be-jadtunoreo jibon pebartei mon phiranagan die.”
\s Antiok Sohorot Barnaba Ar Saula
\p
\v 19 Stephanar ugure uttiede gondogulano porendi jigune settera oion sigune Phoenikia dejot, Kupra dippuot, ar Antiok sohorot jeinei haro sidu hodagan prosar no gorondoi hintu bana Judaiuno sidu prosar gorsiondoi.
\v 20 Hintu sigunottun hoiek jon Kupra dippuor ar Kurini bamo manjie Antiok sohorot lunginei Grik hoda honde Judaiunore Probu Jisur hoda holak.
\v 21 Ar Probur adtan tharar loge elo, ar sebeden shagor manjie bischias gorinei Probur mokkie phirilak.
\v 22 Sebeden sei hodagani Jeru¬salem sohoro mondolibuoi suninei, Antiok sohor song jebartei Barnabare thara padei dilak.
\v 23 The einei jokke Itchioro doyegan degilogi, the hujhi oiegi ar ega mone thara Probuloi thebartei the thara begkunore uschoni tuli dilogi.
\v 24 Haron the gom manus, Pobitro Aptai puro ar bischias tar age. Shagor manus Probu sidu ana olo.
\v 25 Sebeden Barnaba Saulare togeibartei Tarsa sohorot gelo.
\v 26 Ar the tare peineioi, Antiok sohorot tare anilo. Sengori thara goda bojorbuo mondolibuoloi thubeinei shagor manjiore thara sigeilak. Ar sisjiogunore Antiok sohorot polim Kristien nang thoi dilak.
\v 27 Sei lokkene munigun Jerusalem sohorottun Antiok sohorot elak.
\v 28 Tharar moiddi-ettun Agabas nange ek jon udilo. Aptai tare janei dinei the agami hoi dilode jei ekkan dangor bhadorad goda songsaranot ebar oie. Sien moharaja Klaudia Kaisara amolot ghodi jeie.
\v 29 Sebeden Judea dejot agonde bheilogkunore je jedog pare sahajjio dipadebartei sisjiogune thik gorilak.
\v 30 Sieno thara gorinei Barnaba ar Saula ade borjonnunore dibarloittei padeilak.
\c 12
\s Jiel-hanattun Pitoror Uddhar
\p
\v 1 Sei lokkene Herod rajai mondolittun hoi ek jonore hosto lageibartei ad tulilo.
\v 2 Sebeden the Johonor bheibuo Jakobore horgoloi habi phellie.
\v 3 Ar Judaiune siendoi hujhi oionde deginei, Pitororeo dhorilo. Sien olode moli no gullie pidie Utchobo lokkene.
\v 4 Tare dhorinei jiel-hanat bhorei thoie. Rokkie Utchobo porendi manuschuno samne anibartei tare subi dibartei ser jonnie soinnio doluno adot gojei die.
\v 5 Senottei Pitorore jiel-hanat age, hintu mondolibuoi tartei Itchiorottun eksottie bor magi duon.
\v 6 Herode Pitorore bijierot anibar oiede reidtuot, Pitore dien shingolloi bannie gori di jon soinnio sere ghum jar. Ar shandaridiegune jiel-hana duorano mujungedi subi agon.
\v 7 Ar sawh, Probur ekkuo sorgo-dud tar idu einei, jiel-hanagan phor oie. Sorgo-dudtuoi Pitorore dagot bascheinei holo, “Jhadi uth.” Ar shingollani Pitore adtanittun huei porilo.
\v 8 Sebeden sorgo-dudtuoi tare holo, “Tor haborani ur ar sendelani pin.” Ar Pitore sieni gorilo. Sorgo-dudtuoi holo, “Tor haborani bereloinei mor pune-pune ai.”
\v 9 Ar Pitore sorgo-dudtuo pune-pune jeinei jiel-hanattun nigili gelo. Sorgo-dudtuoi tartei gori dede sien soittio bili the hoi no pare hintu the mone gorette jei the ekkan azilie deger.
\v 10 Thara polim ar di lombor subidarbuo phelei jeinei sohorot nigilegoidie lor girie duoranot elak. Sien gai-gai tharattei hulo jeinei thara nigili jeinei ekkan podot porineigoi, jhimid gori sorgo-dudtuoi tare phelei jeiegoi.
\v 11 Sebeden Pitoror jokkene uij elo, the holo, “Ikkie mui jodepode gori hoi parilung jei Probuie tar sorgo-dudtuo dipadenei the more Herodo adottun ar beg Judai manuschune asha gorsionde sienottun rokkie gorsie.”
\v 12 Pitore sei hodagan bhabinei, hellie-nange Marka honde Johono mabuo, Meri ghorot gelo. Siot onek jon thubeinei bor magodon.
\v 13 Pitore girie duoranot bascheineioi, Rodhi nange ekkuo miliei huli dibartei elo
\v 14 The Pitoror robuo sininei, adik hujhie girie duoran huli no dinei, daba-daba somineigoi Pitore girie duoranot thiei agegi bili janeilogoi.
\v 15 Hintu sigune tare holak, “Tor mada horab oiede!” Hintu sien soittio bili the eksottie hor Senottei sigune holak, “Ibie tar aptabuo obode.”
\v 16 Ar Pitore eksottie baschier. Jokke thara duoran hulinei tare degilak thara asharjio olak.
\v 17 Hintu sub gori thebartei Pitore ad bijilo. The tharare holo hingori Probuie tare jiel-hanaganottun nigilei annie. Ar the tharare holo, “Jeinei Jakobore ar bheilogkunore ei hodagani hogoi.” Sebeden the siottun jeinegoi ekkan oinnio jagat gelo.
\v 18 Beinnie phor oinei soinnioguno moiddie birat jagulug udilo. Pitore hudu gelo thara hobor no pan.
\v 19 Herode Pitorore gome-dalei togeinei no peinei, the subidargunottun gome-dalei juob lologoi. Ar subidargunore morei pheleibartei soinniogunore ugum dilo.
\s Herode morilo Sebeden Herode Judea rejjioganottun jeinei Kaisarea sohorot thelogoi.
\p
\v 20 Sei lokkene Herode Tyre ar Sidon sohoro manuschuno ugure baari rak oie. Hintu thara ega mone tar idu ejchion. Tharare sahajjio goribartei Blasta, rajar ghoro daettoloiebuore bujeion. Rajar dejottun haiddio tharar rejjiot duon hinottei shanti magilak.
\v 21 Thik gorsiede dinnuot, Herode raj-pojak urinei tar singasonanot bojinei tharare bhason \f + 12: 21 Bhason: Ien olode mollioban hoda rajagune ar murubbigune manjior mujungot hon.\f* dilo.
\v 22 Ar manuschune eksottie joi-jogar parton, “Ibie manjior sobdo noi, Itchioro sobdo!”
\v 23 The Itchiorore baini no gore hinottei jogon-togon ekkuo sorgo-dude tare mugureie ar tare ereie puge heinei mori jeie.
\v 24 Hintu Itchioro hodagan bari jeinei shagor olo.
\s Barnabaloi ar Saulare Padei dilak
\p
\v 25 Barnabaloi Saula tharar haman phureinei Jerusalem sohorottun phirilak. Ette tharar loge gori hellie-nange Marka honde Johonoreio anilak.
\c 13
\p
\v 1 Antiok sohoro mondoli-buot muni ar mastor elak. Thara olakke Barnaba, Simeon, jare Niger hon, Kurini hullie Lucia, Manaen, je Tetrakoδ Herodo loge dangor-digowl oiede sibie ar Saula.
\v 2 Thara Probur ham gorte ar ubos thagke seiet, Pobitro Aptai holo, “Jei haman goribartei mui tharare dakkuong sien goron para Barnabare ar Saulare mortei pharok gori duo.”
\v 3 Sebeden ubos theinei ar tharar mada ugure ad tuli dinei bor magi dinei padei dilak.
\s Kupra Dippuot
\p
\v 4 Sebeden Pobitro Aptai tharare dipadenei thara Selukia adamanot gelak. Siottun jahajot gori Kupra dippuot jeion.
\v 5 Thara Salami sohoranot lunginei, Jud-aiunor synagogot Itchioro hoda prosar gorilak. Tharare sahajjio gorie Johoneio tharar loge elo.
\v 6 Thara goda dippuo bereinei Paphos sohor song gelak. Siot Bar Jisu nange Judai manus ek jon lak pelakkoi. The olode bhilgi parie ar no goli muni.
\v 7 The sason-gorie Paular loge elo. Sergia Paula baari gyeni elo. The Itchioro hoda sunibartei Barnabare ar Saulare daga bajei die.
\v 8 Hintu sason-goriebuoi bischias no gore para bhilgi parie Elyma tharare badha die. (tharar hodadi ‘Elyma,’ orthogan gyeni manus.)
\v 9 Sebeden Saula, Paula honde sibiei, Pobitro Aptaloi boron oinei tare ekrini sei age.
\v 10 Ar the holo, “Oh beg dhogabaschun ar hu-mondoi boronnuo, Diabolaδ puobuo, beg dharmigkotanir sottrubuo, Probur uju podtan benga goranagan hokkene thum goribe?
\v 11 Ar sa, Probur adtan tor ugure age. Tui han obe ar belan hanekkon degidie noi.” Ar jogon-togon huo ar andhar gori degilo. The seropala bijirier jene manjie tare adot dhorinei nejan.
\v 12 Sason-goriebuoi sien deginei bischias gorilo. Probur sigkiegan the baari asharjio mone gorilo.
\s Pisidiar Antiokot Paular Prosar
\p
\v 13 Paula ar tar somarsiegun Paphos sohorottun jahajot gori einei, Pamphylia rejjior Perga sohorot lungilakki. Johone siot tharare phelei einei Jerusalem sohorot phiri ejchiegoi.
\v 14 Hintu thara Perga sohorottun einei Pisidia rejjior Antiok sohorot lungilakki. Jireni Dinnuot thara synagogot jeiei bojilakkoi.
\v 15 Niomo ar muniguno boiun madanar porendi synagog sason-goriegune tharare hujoli gorinei holak, “Bab-bheilog, jonogonottei judi uschoni tuli dibar hoda thai ho.”
\v 16 Sebeden Paula thiei udinei ad bijinei holo, “Israel manuschun ar Itchior doreiegun, mor hoda suno:
\v 17 Israel manus-chuno Itchiorbuoi amar Purbo-puruschunun bei loie. Thara Egypt dejot tullo gori roiondoidie lokkene tharare unjol goridie. Ar tar shoktisali adtandoi the tharare siottun nigilei annie.
\v 18 Ar perai solis bojor song the tharare moruobomit rageie.
\v 19 Kanaan dejot sat jad the dongso goranar porendi, tharar madigani amar Purbo-puruschununore aak seinei bhag gori die.
\v 20 “Sei porendi, perai share-ser shot bojor song tharare bijier gori die. Sien muni Samuel amol song elo.
\v 21 Sebeden thara raja maginei Itchiore Benjamin gojadtun Kishoro puobuo Saulare raja obartei die. The solis bojor rajotto gorsie.
\v 22 Itchiore tar rajagan phelei dinei, the tharattei Davidore raja tuli die. Itchiore tar sombondeio shakki dinei hoie, ‘Mor nijor monano dogkie manus mor ischie doge goribartei Jesir puobuo Davidore mui peiong. The mor ischie doge begkani goribuo.’
\v 23 Soittio dede doge, ei Manuschuor bongsottun Itchiore Israelunottei ek jon Muktigorie Jisure tulibo.
\v 24 The ebar agendi, mon phireinei baptisma lobartei Johone beg Israel manuschuno sidu prosar gorsie.
\v 25 Ar Johone tar prosaro ses hadallie hoie, ‘Mui honna bili tumi mone goro? mui sibie noi. Hintu sawh, mor porendi ek jon ejer. Tar thengo jodar durienio mui huei dibar lak noi.’
\v 26 “Bab-bheilog, Abrahamor bongsolok ar tomar moiddie Itchior dorode sigun, ei mukti hodagan tomar idu padei die oie.
\v 27 Haron Jerusalem sohoro manuschune ar tharar murubbi-gune tare no sinon. Tobuio, tare duj badei duonde sienot tar sombonde muniguno hodagani pureie. Sei hodagani thara Jireni Dinnuot bagene madan.
\v 28 Tare morei pheleibar huno ekkan haron no pheleio, Pilade tare morei pheleibar thara magkuon.
\v 29 Tar sombonde lega oiede sieni begkani phureinei, tare kroschanottun lameinei ekkan guorot gareiondoi.
\v 30 Hintu Itchiore tare morattun jiei tullie.
\v 31 Tar loge Galili dejottun Jerusalem sohorot jeionde sigune onek dinsong tare degkuon. Sigun olakke tar sombonde manus-chuno sidu shakkidie.
\v 32 Amar Purbo-puruschununore Itchiore soittio dede gom hoboran ami tomare janei dir.
\v 33 Ami jigun tharar bongso, Itchiore Jisure morattun jiei tulinei sei soittiogan amattei purei die. Sien Sastrot Di lombor Baini Gido Boibuot lega agede doge:
\q ‘Tui mor puo, edchie mui tore jormo dilung.’
\p
\v 34 Tar heyegan poji no jai para Jisure morattun jiei tulo oie. The edogkie gori hoie,
\q “Mui Davidore duongge bischias-joggio pobitro soittiogan tore dim.”
\p
\v 35 Senottei, aro ekkuo Baini Godo Boibuot the ieno hoie,
\q ‘Tor Pobitrobuo poji jebartei tui no dibe.’
\p
\v 36 “Haron Davide tar nijor piribuo Itchioro ischie doge sebona goranar porendi, the mori jeie ar tar Purbo-puruschununo loge gareion ar tar heyegan poji jeie.
\v 37 Hintu Jare Itchiore jiei tullie sibie poji no jai.
\v 38 Bab-bheilog, senottei mui tomare janei duongor ei Manuschuor darai pab hemagan tomar idu prosar gora olo.
\v 39 Mosir Niomane tomare dharmig banei no pare. Hintu tar darai je bischias jai tare begkanittun dharmig bana oie.
\v 40 Senottei uijkar oio, munigune hoionde sieni tomar ugure no lungegi para.
\v 41 Thara holak,
\q ‘Tumi guruto no diegun, sawh. Asarjio ar boij jeiegun! Haron tomar amolot mui ekkan edogkie ham gorim sien ek jone judi tomare janei dileo tumi huno din bischias no goriba.’ ”
\p
\v 42 Judaiune synagogottun jeinegoi, Be-jadtune sei porendi Jireni Dinnuot tharar sidu sei hodagani prosar goribartei Paul-are ar Barnabare hujoli gorilak.
\v 43 Synagogo sobhagan bhonggo oinei, onek Judai manus ar Judai dhormot sommie dharmitto manjie Paula ar Barnaba pune-pune gelak. Thara Itchioro doyeganot jabotio thebak bili thara tharare ujuleilak.
\v 44 Sei porendi Jireni Dinnuot perai goda sohorano manuschune Itchioro hoda sunibartei thubeilakki.
\v 45 Judaiune manjior jhagkun deginei pijhum udilo. Paula horte hodagani biruddie oinei torgo dorilak.
\v 46 Sebeden Paulattun ar Barnabattun sahoj udinei holak, “Dorkar bilinei Itchioro hodagan ami akke tomar idu holong. Hintu tumi aw-baddio gorsio hinottei ar ononto jibon pebar lak noi bili tumi nijore-nije mone gorila hinottei, sawh, ami Be-jadtuno mokkie jeirgoi.
\v 47 Haron Probuie edogkie gori amare ugum gorsie:
\q ‘Be-jadtune phor pebartei mui tomare bojei dilung. Pittimir thumsong manjie mukti pebartei mui tomare thik gorilung.’ ”
\p
\v 48 Be-jadtune sien suninei thara hujhi oinei Probur hodagani baini gorilak. Ar ononto jibon pebartei upojukto gora oiede sigune begkune bischias gorilak.
\v 49 Sebeden Probur hodagan thara goda bamanit sidi dilak.
\v 50 Hintu Judaiune dharmitto ar bhoddro miliegun ar sohorano ajol ajol morodtun bhejei dinei Paula ar Barnaba ugure uttiesar gora bajei dinei, tharar bamottun nigilei dilak.
\v 51 Hintu Paulaloi Barnaba tharar thengo dhullieni siguno biruddie jhari dinei Ikonium sohorot gelak.
\v 52 Ar sisjiogune hujhi ar Pobitro Aptaloi boron olak.
\c 14
\s Ikonium Sohorot
\p
\v 1 Ikonium sohorot Paulaloi Barnaba Judaiuno synagogot sominei edogkie gori holakkoi jei jhag-jhag Judai ar Grik manus bischias gorilak.
\v 2 Hintu bischias no goronde Judaiune Be-jadtunore jagulug bajei dinei bheilogkuno biruddie tharar monani horab gori duon.
\v 3 Sengori Paulaloi Barnaba sidu onek din thelak. Probur sombonde thara sahoj gori ho dorilak. Probur doye hodagani shakki obartei tharar adedi amok ar asarjio ham gora bajei dilo.
\v 4 Hintu sohoro jhag-jhag manuschun di bhag olak, ek dagie Judaiuno pokke ar ek dagie apostoluno pokke.
\v 5 Be-jadtune ar Judaiune tharar murubbigun somot tharare gobodon ar sil mela dibar sadon.
\v 6 Sien thara hobor pei, Lykonia zelar Lystra ar Derbe adamanit ar seropala jaganit dhei gelak.
\v 7 Sienit thara gom hoboran prosar gorilakkoi.
\s Lystra ar Derbe Adamot
\p
\v 8 Lystra adamanot jormottun duri leng, huno din adi no parsie ar thengot bolneie manus ek jon boi elo.
\v 9 Sei Manuschuoi Paula hoda hode suinnie. Paula tare ekrini seinei mone gorilode jei tar bischias age hinottei tare gom gori para jebo.
\v 10 Sebeden Paulai birat ro gori holo, “Tor thenganiloi uju gori thie!” Ar the pal mari udinei adi-adi bereilo.
\v 11 Paula gorsiede sien manuschune deginei thara birat ro gori Lykonia hodadi holak, “Manjior ruk dorinei itchiorun amar idu ejchion!”
\v 12 Barnabare thara Zeus \f + 14: 12 Zeus: Grikkunor debedagunor bego dangor debedabuo, Romioune “Jupitor” hon.\f* dagilak. Paula hoda hoiebuo hinottei tare Hermen \f + 14: 12 Hermen: Grik nang Mercurius. Griko puroni hoda onusare the debedagunor hobor boie debedabuo.\f* dagilak.
\v 13 Sebeden tharar adamano mujungedi agede Zeus mondirbuottun dhormo-thagurbuoi, damara goru ar phul shora girie-duoranot anilo ar the manuschun somot Paula ar Barnaba sidu gojeinei dali-pujo diber sar.
\v 14 Hintu apostol Barnaba ar Paulai sien suninei, tharar ursie haborani phadi pheleilak ar manjior jhagkuot daba-daba jeion.
\v 15 Thara jogar parinei holak, “Babulok, ien hittei goror? Amio toma dogkie manus daw. Ami tomar idu prosar gorittie jei ei dorkar no lakkie jinijchani bad dinei jeda Itchiorbuo idu phiro. Ibie olode sorgo ar pittimi, sagor ar sienit agede beg jinijchani baneiebuo.
\v 16 Ei Itchiorbuoi ago phirigunot beg jadtunore tharar nijor-nijor podedi jebartei die.
\v 17 Jai ok, the jei gom ham gorsie sieni nijei shakki der. Amattei the agajottun jhor dide ar ritu bagene phol de. Amar monani the haiddioloi ar hujhiloi mon purei dide.”
\v 18 Ei hodagani hoinei manjior jhagkuoi tharar sidu dali-pujo gojei dedonde siottun bole-bole badha di parsionde.
\v 19 Sebeden Antiok ar Ikonium sohorottun Judaiune siot lungilakki. Manjior jhagkuore thara bhuleinei Paulare thara sil mela duon ar the morsie bilinei tare sejerei ninei adamo barendi thoiondoi.
\v 20 Hintu sisjiogune tar seropala girineioi, the udinei adamot somilogoi. Tar hellie Paulaloi Barnaba Derbe adamot gelak.
\s Syriar Antiokot Phirilak
\p
\v 21 Sei adamanot thara gom hoboran prosar gorinei onek sisjio tullion. Sebeden thara Lystra, Ikonium, ar Antiok sohorot phirilak.
\v 22 Thara sisjio-guno monani shokto gori dilak, bischiaschanot onsur thebartei tharare uschoni tuli dinei holak, “Onek hosto bhug gorinei ami Itchioro rejjioganot somi pebong.”
\v 23 Mondoli bagene thara borjon tuli duon. Ubos theinei bor maginei, thara bischias gorsionde Probu sidu tharare gojei duon.
\v 24 Pisidia rejjiogan phuri jeinei thara Pamphylia rejjiot lungilakki.
\v 25 Perga sohorot thara Itchioro hodagan prosar gorana porendi, thara Attalia jahaj ghadtanot gelak.
\v 26 Siottun thara jahajot gori Antiok sohorot gelak. Sei jaganot thara gori phureionde haman Probur doyeganot gojei dilak.
\v 27 Thara lunginei, mondoli manuschune eksomare thubeilak. Thararloi Itchiore gorsiede sieni begkani thara hoi suneilak ar Be-jadtune bischias goron para Itchiore pod huli dede sieno suneilak.
\v 28 Ar siot thara sisjioguno loge bhalukbilon thelak.
\c 15
\s Jerusalem Sohorot Temmang
\p
\v 1 Ar hoiek jone Judea rejjiottun sidu jeinei bhei-logkunore sigeilakkoi, “Mosir dosturo doge tumi sundu-sam no habilie mukti peda noi.”
\v 2 Senottei, Paula ar Barnaba sigundoi birat mana-mani no oinei torgo bajilo. Sebeden ei prosonnogandoi Jerusalem sohor song jeinei apostoluno sidu ar borjonnuno sidu jebartei Paulare, Barnabare ar tharattun hoiek jon thik gorilak.
\v 3 Senottei, mondolibuoi tharare dipadenei, thara Phoenikia rejjiogan ar Samaria rejjiogan phuri jade, Be-jadtune hingori Itchioro sidu phiri elak sien thara janei dilak. Sei hoborandoi beg bheilogkune baari hujhi olak.
\v 4 Thara Jerusalem sohorot lunginei, mondolir manuschune, apostolune ar borjonnune tharare gojhi lolak. Itchiorbuoi Paulaloi Barnabar darai gorsiede sieni begkani thara holak.
\v 5 Hintu hoiek jon Pharisi dolottun bischiasi manjie udinei holak, “Be-jadtune sundu-sam habana dorkar ar thara Mosir Nioman paleibartei ami tharare ugum di.”
\v 6 Sebeden ei hodagan sintie goribartei apostolune ar borjonnune eksomare thubeilak.
\v 7 Bhalukkon thara huobula goranar porendi, Pitore thieinei tharare holo, “Bab-bheilog, tumi hobor po agendi Be-jadtune mor muottun gom hoboran suninei bischias goron para Itchiore amar moiddiettun bei tullie.
\v 8 Itchiore ontorani hobor pai hinottei, amare dede dogkie gori tharare Pobitro Apta dinei gojhi loie bili degeie.
\v 9 Bischiaso darai tharar ontorani poriskar gori dinei amarloi tharare hitchu pharok no gore.
\v 10 Senottei, ikkie hittei amar Purbo-puruschunune ar ami boi ni no parsie jungol sisjioguno gortona ugure tuli dinei Itchiorore porikkie sor?
\v 11 Hintu ami bischias gori Probu Jisu Kristor doye darai thara dogkie gori amio mukti obong.”
\v 12 Sebeden beg manjior jhagkuo olor oinei Barnabar ar Paular hodagani suni agon. Tharar darai Itchiore hingori Be-jadtuno moiddie sinno ar amok ham gorsie sieni thara janei dilak.
\v 13 Ar thara olor oinei, Jakobe uttor dinei holo, “Bab-bheilog, mor hoda suno.
\v 14 Simeone hoiede hingori Itchiore akke Be-jadtuno sidu bereinei tar nangan loie manus obartei tharar moiddiettun basoni gorsie.
\v 15 Sastrot lega agede doge ei hodagandoi muniguno hodagan milie,
\q
\v 16 ‘Ienir porendi mui phiri einei Davidor jhuri porsie terpal haboran aro tulimbi. Bhangi jeieni mui aro tulimbi.
\v 17 Bagi manuschune ar mor nangano darai daga oiede Be-jadtuneo Probure togan para, sieni begkani gorsiede PROBUIE hor.’
\p
\v 18 “Purbettun duri Probuie beg tar hamani hobor pai.
\v 19 Senottei, Itchioro sidu ettonde Be-jadtunore ami jagulug no gorana. Ien mor bijiere hoi.
\v 20 Hintu ami tharare legi jene thara muktie aw-pobitro gorsie jinijchanittun durot than, shanda hamortun durot than, ar gortona mujoridinei morei phellie jinij ar lo no haan.
\v 21 Haron agottun duri onek piri song Mosir hodagani prottiek sohorot prosar gori ejchuon, ar prottiek Sabbath bagene synagogot sieni madei etton.”
\s Jerusalemo Temmango Uguman
\p
\v 22 Sebeden apostolune ar borjonnune tharar moiddiettun manus bei loinei, Antiok sohorot padei dile gom obo bili mone gorilak. Ar goda mondolibuoio sien manilo. Paula ar Barnaba loge jei paron para, hellie-nange Barsaba dagonde Judare ar Silare thara bei lolak. Thara olakke bheilogkuno moiddie murubbi.
\v 23 Tharar ade ei sidigan padei dilak: Ami apostolune, borjonnune ar Bheilogkune, Antiok sohorot, Syria rejjiot ar Kilikia rejjiot agonde Be-jad bischiasigunore salam janeinei legir.
\v 24 Ami suinneidie amattun hoiek jon tomar idu einei tharar hodaloi tomar monani jagulug gori dinei, tomar bischiaschan shiongshama gori duondi. Thara tomare hoiondi, “Tumi sundu-sam habi peba ar Mosir Nioman palei peba.” Sedogkie gori hobarlittei ami tharare ugum no di.
\v 25 Ami ega mone temmang gorinei, tomar idu bei tullie manus amar agojor Barnaba ar Paula loge dipadele gom obo bili mone gorilong.
\v 26 Barnabaloi Paula olakke amar Probu Jisu Kristor nanganottei jibon bajeie manus.
\v 27 Senottei, ami Judare ar Silare dipadelong. Tharaio muendi sei hoboran suneibakki.
\v 28 Haron ien Pobitro Aptai ar ami gom bili mone gorir jei ami tomare gour bugi bugeidi didong noi. Ieni olode dorkari hodagani:
\v 29 Moktire gojeie jinij no heio, lo no heio, gortona mojori dinei morei phellie poshur era no heio ar shanda no gorsio. Tumi judi ienittun durot thago baari gom obo. Bejar no oio.”
\v 30 Senottei, tharare dipada oinei thara Antiok sohorot elak. Thara manjior jhagkuo eksomare daginei sidigani dilak.
\v 31 Thara sidigani madanar porendi shantona peinei hujhi olak.
\v 32 Judaloi Sila thara nijeio muni hinottei, onek hodadi bheilogkunore uschoni tuli dinedi shokto gorilak.
\v 33 Sidu thara hoiekdin thanar porendi, tharare apostoluno sidu bheilogkunottun salam somot Jerusalem sohorot phirei dilak.
\v 34 Hintu sidu thana-gan gom obo bili Sila bhabilo.
\v 35 Paulaloi Barnabaio Antiok sohorot thelak. Onek jon somot thara Probur hodagan sigkie di di prosar gorilak.
\s Paula Ar Barnabar Modor Aw-mil
\p
\v 36 Sebeden onek din porendi Paula Barnabare holo, “Probur hoda prosar gorseidie prottiek sohoranit phiri jeinei bhei-logkunore hobor dorigoi ar thara hi gorton segoi.”
\v 37 Hellie-nange Marka honde Johonore Barnabai tharar loge ebartei mone holo.
\v 38 Hintu Paulai sien thik mone no gorilo. Haron Marka tharar loge hamot no jeinei tharare Pamphylia rejjiottun phelei ejchiegoi.
\v 39 Sebeden ettoman mana-mani no olak jei thara pharok olak. Ar senottei Barnaba Markare loinei Kupra dippuot jahajot gori gelogoi.
\v 40 Paula hintu Silare bei lolo. Ar bheilogkune tare Itchioro doyenot gojei dinei theo gelogoi.
\v 41 Syria ar Kilikia rejjiogani berei-berei jeinei mondoligunore shokto gorilogoi.
\c 16
\s Paula ar Sila loge Timothi Mijeilo
\p
\v 1 Sebeden Paula Derbe ar Lystra adamanit lungilogi. Ar sawh, Timothi nange ek jon sisjio siot elo. Tar ma olode bischiasi Judai milie, hintu tar babpuo olode Grik manus.
\v 2 Lystra adamot ar Ikonium sohorot agonde bheilogkune tare baari gom hon.
\v 3 Paula tare loge gori nijeibartei mone hoinei, tare sundu-sam habi dilo. Haron sei bamot agonde beg Judaiune hobor pande Timothi babpuo olode Grik manus.
\v 4 Thara adam berei-berei jade, apostolune ar borjonnune thara manibartei Jerusalemot thik gorsionde ugumani di di jeion.
\v 5 Senottei, mondoligune bischiasot shokto olak ar din-din sangadik barilak.
\s Paulare Makidoniat Dagana
\p
\v 6 Thara Phrygia ar Galatia rejjiogani phuri jade, Asia rejjiot prosar goranagan Pobitro Aptai mana gorilo.
\v 7 Thara Mysia bamot ejanar porendi, Bithunia rejjiot jebartei selak. Hintu Aptai tharare jebartei no dilo.
\v 8 Senottei thara Mysia baman phelei jeinei Troas adamanot elak.
\v 9 Reidot Paula ekkan azilie degilo. Makidonia hullie ek jon thieinei tare hujoli gorinei holo, “Makidonia rejjiot par oinei amare bol duogi.”
\v 10 Sebeden the aziliegan deginei, jogon-togon amattun Makidonia rejjziot jebar mone holo. Ami mone gorilongge tharare gom hoboran janei dibarloittei Probuie amare dagilo. Lydiai Bischias Gorilo
\v 11 Senottei, Troas adamortun jahajot gori uju-uju Samothrace dippuot gelong. Tar hellie Neapolit gelong.
\v 12 Siottun ami Philippi sohorot gelong. Sien olode ekkan Rom manuschune sason goronde jaga ar Makidonia jelar begottun dangor sohor. Siot ami onek din roiei.
\v 13 Jireni Dinnuot sohorottun nigilinei sora parot bor magonde jaganot ami jedong. Ar siot bojineioi siot thubondoidie milie-gunore janei di.
\v 14 Lydia nange ekkuo miliei amar hodagani sunilo. The olode Thyatira soho-rottun halisuri habor bejie ar Itchior bhokto. Paular hodagani sunibartei Probuie tar ontoran huli die.
\v 15 The ar tar ghorbobuo baptisma lonar porendi, the amare hujoli gorinei holo, “Tumi more Probur bischiasi bili mone gorilie, mor ghorot ejo thagogi.” Ar the amare baddio goreilo.
\s Paulaloi Sila Jielot Porilagkoi
\p
\v 16 Ar edogkie olo ami bor maga jade, ekkuo gonei di pharede bhude peie milie-shawh lagot pelong. Sibie olode banidaji milie ar gonei di di the tar girojchunore onek tengaδ hamei die.
\v 17 Sei miliebuoi Paular ar amare pune-pune einei birat ro gori holo, “Ei manuschun olakke begottun dangor Itchiorbuor sagorsie ar thara amare muktir podtan janei dedondi.”
\v 18 Sengiri miliebuoi onek din hoie. Hintu Paulattun rak udinei pijendi phirinei apta-buore holo, “Jisu Kristo nange mui tore ugum duongor, tartun nigili ai!” Ar jogon-togon aptabuoi tartun nigili gelo.
\v 19 Hintu jokke tengaδ hameibar ashagan gelogoi bili tar girojchune degilak, thara Paulare ar Silare dhorinei bazarot sason-gorieguno sidu sejerei nejeilak.
\v 20 Ar tharare agimuo sidu nejeinei holakkoi, “Ei Judai manuschune amar sohoranot birat gondogul bajei dilakki.
\v 21 Thara amattei be-aini dostur sigei dedondi, ami Rom nagorig hinottei sieni lobar noi ar goribar noi.”
\v 22 Sebeden manjior jhagkuoi Paula ar Silar biruddie udilak. Agimune Paula dagir ursie haborani phadi pheleilak. Sebeden tharare mugorloi mugurebartei thara ugum dilak.
\v 23 Sebeden tharare thajei mugureinei, jielot bhorei tholakkoi. Ar gome subi dibartei jielor subidarbuore ugum dilak.
\v 24 The Siennie ugum peinei the tharare moiddie jiel-hanaganot bhoreineioi tharar thengani toktat bani thoidilo.
\v 25 Reid songbhagot Paulaloi Sila bor magodon ar Itchiorore baini gori-gori gid gadon ar beg jielot porsiegune suni agon.
\v 26 Tokkanot ekkan birat bhujol beinei jiel-hana tolagan dhigdi-geilo. Jogon-togon jiel-hanaganor beg duorani hulo gelo ar beg jiel-hadiegunor shingollani huei gelo.
\v 27 Jielor subidarbuo jaginei the jiel-hana duorani hulo gori degilo. Jiel-hadiegune dhei jeion bili the mone gorinei, horgogan hueinei tare the morei phelebar oie.
\v 28 Hintu Paula tare birat ro gori dagi holo, “Tore tui hun no goris, ami begkun iot agi!”
\v 29 Sebeden jielor subidarbuoi agun luro ana bajei dinei, daba-daba somilogoi. Dore girgirei-girgirei Paula ar Sila thengot porilogoi.
\v 30 Sebeden the tharare barendi nejeinei holo, “Babulok, mukti pebartei mui hi gori peim?”
\v 31 Ar thara holak, “Probu Jisu Kristore bischias gor tui ar tor ghorbobuo mukti peba.”
\v 32 Sebeden thara Probur hodagan tare ar tar ghorot elakke begk-unore janei dilak.
\v 33 Paulare ar Silare the tar ghorot reide-reide nejeinei tharar ghobagani dhoi dilogoi. Ar jogon-togon the ar tar beg ghorbobuo baptisma lolak.
\v 34 Jielor subidarbuoi tharare tar ghorot nejanar porendi tharare bhat dilo. The ar tar beg ghorbobuo Itchiorore bischias gorsion hinottei the baari hujhi olo.
\v 35 Roud phudinei, agimune jielor subidarbuo sidu polisor neta dipadenei holak, “Sei manuschun iri de.”
\v 36 Ar jielor subidarbuoi sei hodagani Paulare holo, “Agimune mui tomare iri dibartei ugum duon. Tumi jei pariba. Shantie jogoi.”
\v 37 Hintu Paula sigunore holo, “Ami olongge Rom nagorig, tobuio bijier neie gori thara amare manjior mujungot marsion ar jielot thoion. Ikkie thara amare gubone dipadeidak? Na, sien oi no pare! Thara nije einei amare nigilei dedogki.”
\v 38 Sebeden polisor netagune ei hodagani agimunore hoineio, ar thara Rom nagorig bili suninei dorelak.
\v 39 Sebeden thara einei hujoli gorinei tharare barendi aninei holak, sohoranottun jogoi.
\v 40 Sebeden Paulaloi Sila jielottun nigilinei Lydia ghorot gelak. Bheilogkundoi dega-degi oinei tharare sahoj bhorei dilak. Sei porendi thara gelakkoi.
\c 17
\s Thessalonikat Prosar
\p
\v 1 Amphipoli ar Apollonia sohorani berei phureinei Paulaloi Sila Thessalonika sohorot lungilakkoi. Siot Judaiunor synagog ekkan elo.
\v 2 Sebeden Paula tar dosturo doge Judai manuschuno loge mijeineio, tin Sabbath song Sastrottun sei-sei thararloi huobula gorilogoi.
\v 3 The orthogan bhangi di di degei dilo jei Kristo dug-hosto gori pebo ar morattun jiei udibo. Ar the tharare holo, “Mui tomare janei duongotte Jisu olode Kristo.”
\v 4 Hoborandoi hoiek jone gom peinei Paula ar Sila indi mililekki. Shagor Itchior bhokto Grik manus ar onek ajol ajol milieio mililekki.
\v 5 Hintu hoboran mani no paronde Judaiunottun pijhum udinei, bazarottun hoiek jon dujto manus aninei ekkuo jagulugkie dol goton gorilakki. Sebeden goda sohoranot uruttul bodeinei Jasono ghoran akkromon gorinei Paulare ar Silare bar gorinei manuschuno idu anibar selak.
\v 6 Hintu tharare no peinei, thara Jasonore ar hoiek jon bheilog sohoro sason-gorieguno mujungge sejerei ninei holakkoi, “Ei manuschun songsaran ulot-palot gorinei iduio lungondi.
\v 7 Jasone tharare jaga die. Moharaja Kaisaror ugumo biruddie thara begkani goron ar hon, aro oinnio ek jon raja age ar sibie olode Jisu.”
\v 8 Manuschune ar sason-goriegune sei hodagani suninei jagulugot porilag.
\v 9 Sebeden thara Jasonottun ar oinniogunottun tengaδ joma loinei iri dilak.
\s Berea Sohorot Seba Ham
\p
\v 10 Sebeden bheilogkune Paulare ar Silare jogon-togon reide-reide Berea sohorot padei dilak. Thara lungineioi Judaiunor synagogot gelak.
\v 11 Thessalonika manuschuno darane ei manuschun mon gom. Itchioro hodagan thara ega mone loion ar Paular hodagan oi ni noi sebartei thara nitto Sastrot togei san.
\v 12 Senottei tharattun onek jone bischias gorsion. Balukjon Grik manjie ar onek nangkora morode ar milieio bischias gorsion.
\v 13 Hintu Paula Berea sohorot Itchioro hoda prosar gorer bili thessalonika sohorottun Judaiune hobor peinei, siduio thara einei manjior jhagkun uruttul bodei dilakki.
\v 14 Sebeden bheilogkune Paulare jogon-togon sagoro mokkie padei dilak. Hintu Silaloi Timothi duo jone sidu roion.
\v 15 Paulare nejeionde sigune tare Athen sohor song barei duondoi. Thara ette, sittun Paula tharar ade ugum dilode Silaloi Timothi jhadi gori tar sidu jedak.
\s Athen Sohorot
\p
\v 16 Athen sohorot Paula Silare ar Timothire barsei thagke, sohoran moktiloi boron gori the degilo. Siendoi tar monan jagulug olo.
\v 17 Senottei synagogot the Judaiundoi ar oinnio bhokti manuschundoi huobula gorsie. Ath-bazarot thande manuschundoio nitto the huobula gorsie.
\v 18 Sebeden hoiek jon Epikuriδ ar Stoikδ pundig Paulaloi lagot pa-pi olak. Ar hoiek jone holak, “Ei gop diebuoi hi hobar sai?” Ar ek dagie holak, “The bi-deji Itchioro sombonde prosar gorie obode,” haron the Jisur hoboran ar jiei uduonar sombonde tharare hoie.
\v 19 Ar thara Paulare Ares Mounnuot nejeinei holak, “Ien ekkan nuo sigkie jieno sombonde tui hor, sien hi ami hobor pebartei sei.
\v 20 Tui amare hobor no peie hoda suneile hinottei, sieni hi ortho ami hobor pebartei sei.”
\v 21 Haron beg Athen hulliegunor ar siot bi-deji manuschunor, nuo hoda hona ar nuo hoda sunona bade ar hitchu goribar nei.
\v 22 Sebeden Paula Ares Mounnuot moiddie thieinei holo, “Athen hulliegun, je huno iet mui degilungge tumi baari dharmig.
\v 23 Haron mui berei-berei ette tumi tobona gorode jinijchani sade, mui ekkan pallieng lagot peiong ar siot ien lega age:
\q HOBOR NO PEIE ITCHIORBUORE
\p “Senottei, jare tumi hobor no peie gori tobona goro sibie mui tomare janei duongorli.
\v 24 Jei Itchiorbuoi songsaran ar songsarot agede sieni begkani baneie, the sorgo ar pittimir Itchiorbuo hinottei manjior adtoi tullie mondirbuot no thai.
\v 25 “The begkunore jibon, nijes ar jien lage sieni diebuo hinottei tartun huno ekkan jinij lagede dogkie gori, manjior adtoi jinij dinei tare tobona gora no pore.
\v 26 Ek jonottun the beg jado manuschun baneie. Goda pittimit thara thei paron para tharattei somoi ar thebar shiminie banedie jene,
\v 27 manjie tare bijirei-bijirei togan para ar asha gori tare togeinei pan para, judio the amar huno jonottun durot noi.
\v 28 Haron ami tar darai poran peiei, bereir ar baji agi. Hoiek jon tomar nijor shulluk joreie hoion, ‘Haron amio olongge tar bongso.’
\v 29 Senottei, ami Itchioro bongso hinottei Itchiorbuor hatchiekkan ar gotonan manjior adtoi ar haligoror darai sonaloi bah rubuoloi bah silloi baneie mukto dogkie mone no gorana.
\v 30 Agendi Itchiore edogkie aw-gyenan obohela gori sei roie. Hintu ikkie the beg jagat ar beg manuschunore mon phireibartei ugum die.
\v 31 Haron songsaran ek jono darai dhormo bijier goribartei Itchiore ekkuo din thik gorsie. Tare morattun jiei tulinei sien begkuno sidu proman die.”
\v 32 Ar jokkene morattun jiei uduonar hoda suinnion, ek dagie thatta gorilak ar ek dagie holak, “Ei hodagan ami aro tortun sunibong.”
\v 33 Senottei Paula tharar moiddiettun gelogoi.
\v 34 Tobuio, hoiek jone Paular dol oinei bischias gorsion. Siguno moiddiettun olode Dionysia. The olode Ares Muonnorδ manus. Damari nange ekkuo milie ar oinnio jonio bischias gorie moiddie elak.
\c 18
\s Korinth Sohorot
\p
\v 1 Sieni ghodi janar porendi, Paula Athen sohorottun jeinegoi Korinth sohorot gelo.
\v 2 Siot Aquilla nange ek jon Pontus rejjior Judai manus the lagot pelogoi. Moharaja Klaudiai Rom sohorottun beg Judai manuschun jebarloittei ugum die hinottei Aquilla tar mogkuo Priskilla somot Italy dejottun hoiekdin agendi Korinth sohorot ejchie. Paula thararloi Lak pa-pi ologoi.
\v 3 Tharar hameigan ekkuoi hinottei the tharar loge theinei ham gorilo. Tharar hameigan olode terpal habor banana.
\v 4 Prottiek Jireni Dinnuot the synagogot huobula gorinei Judai manuschunore ar Grik manuschunore bujei dibartei seie.
\v 5 Makidonia dejottun Sila ar Timothi lunginei, Aptai jor gori Paulare, Jisu olode Kristo bili Judai manuschunore shakki die bajei dilo.
\v 6 Hintu thara tare badha duon ar tare sorjeion hinottei, the tar haborani jhari dinei tharare holo, “Tomar lor dujchan tomar nijor mada ugure thok. Mor dujchan mui erilung. Ikkiettun duri mui Be-jadtuno sidu jeim.”
\v 7 Sebeden Paula siottun jeinei Justa nange ek jono ghorot somilogoi. The Itchior bhokti gore ar tar ghoran synagogo mujungot.
\v 8 Sebeden synagog sason-gorie Krispu ar tar goda ghorbobuo bischias gorilak. Sebeden onek Korinth sohoro manjie suinnion ar bischias gorinei baptisma gorilak.
\v 9 Reidot ekkan aziliet Probuie Paulare holo, “No dores, juro gori no theinei ho.
\v 10 Mui tor loge agong hinottei, tore hoti goribartei huno jone tore akkromon no goribak, haron ei sohoranot onek mor manus agon.”
\v 11 Senottei, tharar moiddie Paula der bojor theinei the Itchioro hoda tharare sigei dilo.
\v 12 Gallio Akaia rejjior sason-gorie elode lokkene, Judaiune Paular biruddie eksong oinei udilak. Ar tare Kodot anilak.
\v 13 Thara holak, “Ei Manuschuoi niomo biruddie gori manusch-unore Itchior tobona goribartei ujuluoi.”
\v 14 Paula madi udibar oinei, Gallio Judai manuschunore holo, “Oh Judai manuschun! Tumi judi be-dhormi bah duj gorsie oborado hamo sombonde abitti goro sien mor sunibar osit.
\v 15 Hintu ien ekkan edogkie hoda jienot nang ar tomar Niomo hoda age. Senottei tumi-tumi muohabilie goro. Haron mui edogkie hodat bijier gori odung no sang.”
\v 16 Ar the bijieranottun bar gori dilo.
\v 17 Sebeden beg Grik manuschune synagog sason-gorie Sosthenore dhorinei bijiero samne pidilak. Hintu Gallio sub gori roie.
\s Aquilla, Priskilla ar Apollo
\p
\v 18 Paula jei onek din thelo. Tar porendi bheilogkunottun the bidei loinei, jahajot gori Syria dejot gelo. Aquillaloi Priskillaio tar loge jeion. The Itchioro sidu manniegan shireibartei Kenkheria adamot tar sulan habilo.
\v 19 Paula Ephesi sohorot lunginei, Priskillare ar Aquillare siot the phelei gelo. Hintu the nije synagogot jeinei Judaiundoi huobula gorilogoi.
\v 20 Tharar loge hoiekdin thebartei Judaiune tare hujoli gorinei the no manilo.
\v 21 Hintu the tharattun bidei loinei holo, “Ejette utchobpan je huno prokare mui Jerusalem sohorot phelei peimboi. Itchioro ischie ole, mui aro tomar idu phiri eim.” Sebeden the jahajot gori Ephesi sohorottun gelogoi.
\v 22 Ar the Kaisarea sohorot udineigoi, Jerusalem sohorot jeinei mondo-libuore salam janeilogoi. Tar porendi, the Antiok sohorot gelo.
\v 23 Antiok sohorot the hoiekdin thanar porendi, the aro porbhaj gorilo. Galatia ar Phrygia rejjiogani bar-bar berei-berei jeinei beg sisjiogunore shokto gorigoi.
\v 24 Sei lokkene, Apollo nange ek jon Judai manus Ephesi sohorot lungilogi. The Alexandria sohorot jormo oie. The baari hodogi ar Sastro hoda shokto gori pare.
\v 25 Tare Probur doge sigkie die oie. The mon doro hinottei, Probur hoda doledale hoi ar sigei de. Hintu the bana Johonor baptismagan hoboran pai.
\v 26 synagogot the sahoj gori hoda ho arambo gorsie. Hintu jokkene Aquillaloi Priskilla suinnion, tare ek huredi ninei Itchioro hoda tare dolei bhangi dilak.
\v 27 Jokkene Apollo Akaia dejot par obarloittei sar, bheilogkune sidugor sisjiogunore tare sorman gorinei gojhi lobartei sidi legilak. Sebeden the lungineioi, doyer darai bischias gorsionde sigunore birat sahajjio gorilogoi.
\v 28 Haron hulomela gori the Judaiunore torga-torgit shokto gori odei dinei Sastrottun proman dinei Jisu olode Kristo bilinei tharare degeie.
\c 19
\s Ephesi Sohorot Paula
\p
\v 1 Ar edogkie olo, Apollo Korinth sohorot thagke Paula uguro bamedi torbuo einei Ephesi sohorot lunginei hoiek jon sisjio lagot pelogi.
\v 2 The tharare holo, “Tumi bischias gorinei Pobitro Apta peio ni?” Ar thara holak, “Pobitro Apta age bilio ami no suni.”
\v 3 Sebeden Paula tharare holo, “Tumi hi baptisma loio?” Ar thara uttor dilak, “Johonor baptismagan ami loiei.”
\v 4 Ar Paula holo, “Johone mon phiranar baptisma gori die. The manuschunore hoiede tar porendi ebode sibiere bischias goridak ar sibie olode Jisu Kristo.”
\v 5 Sigune sei hodagan suninei, Probu Jisur nange baptisma lolak.
\v 6 Ar jokkene Paula tharar ugure ad tuli dilo, Pobitro Apta tharar ugure elo. Sebeden thara oinnio hodadi hoda hoinei ar muni dogkie gori hoda holak.
\v 7 Perai thara begkune olakke baro jon.
\v 8 Paula synagogot jeinei tin mas song sahoj gori hologoi. Haron degei di di Itchioro rejjior sombonde manuschunore bujei dilo.
\v 9 Hintu ek dagie akkol han oinei bischias no gorilak ar Podtano \f + 19: 9 Podtano: Apostolunor hamanir boibuot Kristien dhormogan ekkan pod bili mone goron.\f* biruddie manjior jhagkuot sorjeiondoi. Sebeden Paula tharattun pharok oinei, sisjiogun tar loge nejeilo ar nitto sei hodagani Tyranu iskulot huobula goron.
\v 10 Ar sedogkie gori di bojor song solilo. Senottei Asia dejot thande sigune begkune, Judai manuschune ar Grik manuschuneo Probu Jisur hodagan sunilak.
\v 11 Itchiore Paula adedi huno din no oie oborug ham gorilo.
\v 12 Rumol hani bah ursie habor tar heyettun aw-sugkieguno sidu ni dile biedigani gom oi ar dujto aptagun nigili jan.
\v 13 Sebeden hoiek jon bereie Judai manjie bhud dabei duonde sigune dujto aptai peiegunore Probu Jisur nangandoi nije dabei dibar sesta gorilak. Thara holak, “Paula prosar gorsiede Jisur nange ami ugum dir, tumi nigili jo.”
\v 14 Skeva nange ek jon Judai manjior rajguruthagur elo. Tar sattuo puoio sien gorsion.
\v 15 Ekkuo dujto aptai uttor dinei holo, “Jisure mui sinong, Paulareio mui sinong hintu tumi honna?”
\v 16 Sebeden dujto aptai peie manuschuoi tharar ugure phal mari udinei tharare odei dilo. Tharar begkunottun the bes boli hinottei sigune ghoranottun uttie langda aghat oinei dhei jeiondoi.
\v 17 Ien Ephesi sohorot thande beg Judai manuschuno sidu ar Grik manuschuno sidu hobor olo. Begkunor dor buguot somilo ar Probu Jisur nangan dangor olo.
\v 18 Onek jon bischias gorsionde sigune siot einei haam heinei tharar bojong hamani holakki.
\v 19 Boiddio-ali goriei onek jone tharar boiun aninei begkuno mujungot puri pheleilakki. Sei boiunor damani ijeb gori selakke, begkune ponjas azar rubuor tengaδ.
\v 20 Sengori Probur hodagan shang-gadik gori bari jeinei, jidilo.
\v 21 Sieni begkani phurona porendi, Paula Makidonia ar Akaia rejjiogani berei-berei jeinei Jerusalem sohorot jebar mone-mone thik gorinei holo, “Mui sidu lungonar porendi, mor Rom sohoroto ja poribo.”
\v 22 Sebeden tare ham boldie di jon Timothi ar Erastasare Makidonia rejjiot padeilo. Hintu the hoiek din Asia dejot thelo. Ephesi Sohorot Gondogul
\v 23 Sei lokkene Podtano \f + 19: 23 Podtano: Apostolunor hamanir boibuot Kristien dhormogan ekkan pod bili mone goron.\f* som-bonde birat gondogul udilo.
\v 24 Haron ek jon Demetria nange rubuo bannie sokkene elo. The Dienar \f + 19: Dienar: Griko milie debedar nang. Grik hodadi Artemis dagon.\f* shani ghoran rubuoloi banai ar the onek ham gorie rageie.
\v 25 The tar dogkie haligorun ar hamgoriegun eksomare daginei tharare holo, “Bheilog, tumi hobor po ami ei bebshaganottun lab peir.
\v 26 Bana Ephesi sohorot noi hintu perai goda Asia dejot hi olo tumi degor ar sunor. Ei Paulai adtoi baneie itchiorun Itchior noi hoinei bujei dinei di onek jon ujuleinei phirei nejeilo.
\v 27 Senottei bana amar bebshagan dongso no obo, hintu dangor Itchior Diena mondirbuoio jien goda Asia dejor manjie ar songsaro manjie tobona goron sienor oborugkan obohela obo ar dongso obo.”
\v 28 Ei hodagan thara suninei shanggadik rak udilo ar joi jogar pari-pari holak, “Ephesi hulliegunor Diena oborug!”
\v 29 Sebeden goda sohoran gondogul olo. Tamaja ghoranot thara begkune eksomare geja-gejchie gori jeinei Makidonia hullie Paular porbhajo somarsie Gaiusore, ar Aristarsare dhorilak.
\v 30 Ar Paula manjior jhagkuot jebar seinei sisjiogune tare jebar no dilak.
\v 31 Sebeden Asia dejottun hoiek jon murubbi jigun tar bondhu elak sigune tare tamaja ghoranot no jebartei hobor dinei hujoli gorilak.
\v 32 Ek dagie ekkan jogar parinei hon ar ek dagie aro ekkan jogar parinei hon. Senottei, birat jagulug olo ar tharar begbhage hittei thubeion hobor no pan.
\v 33 Hoiek jon Judai manjie Alexanderore manjior jhagkuottun thelinei bar gorilak. Sebeden the ad bijinei manjior jhagkuor mujungot tare the bajeibar selo.
\v 34 Theo Judai manus bili hobor peinei, thara begkune eksomare perai di ghonta song jogar pari-pari holak, “Ephesi hulliegunor Diena oborug!”
\v 35 Sohoro heranibuoi manuschun olor gorana porendi, the holo, “Ephesi hulliegun, begkune hobor pan Zeusottun \f + 19.35 Zeusottun: Zeus olode Grikkunor debedagunor bego dangor debedabuo, Romiogune “Jupitor” hon \f* jhuri porsiegidie dangor Diena debir subhibuo ar tar mondirbuor rakkoligun olade tumi.
\v 36 Senottei, ieni bharebar noi hinottei tumi sub ona dorkar ar abadaschie hitchu no gorsio.
\v 37 Haronan olode tumi idu anniode sigune tomar mondirbuo no luddon ar tomar Itchiorbuor biruddie noio sorjan.
\v 38 Senottei, Demetriar ar tar haligor somarsiegunor judi haro biruddie abitti thele, podtan hulo age ar bijierokkunio agon. Tharar sidu abitti dedogkoi.
\v 39 Hintu tomar judi hitchu hobor pujor goribar thai, sien temmangot aino doge gora obo.
\v 40 Haron edchie gondogulanottei ami daga hei pari, ar iot niom sara gori thubeilonggidie huno ekkan haron nei.”
\v 41 Ar sien the hoinei manjior jhagkuo bhonggo gori dilo.
\c 20
\s Makidonia ar Greece Rejjiot
\p
\v 1 Jagulugkan thameinei, Paula sisjiogunore tar idu dagilo. Ar tharattun bidei loinei Makidonia rejjiot gelogoi.
\v 2 The sei baman phuri jade sigunore onek buk bani di jeinei Greece rejjiot lungilogoi.
\v 3 The sidu tin mas thelo. Ar the Syria rejjiot jahajodi jebar oinei, Judaiune tare hab di thelak. Senottei the Makidonia rejjiodi jebartei thik gorilo.
\v 4 Ei manuschun tar somare Asia dej song jeion, Beria sohorottun Sopater, thessalonika sohoro hullie Aristarkaloi Sekundu, Derbe sohorottun Gaius loi Timothi ar Asia dejor manus dijon Tykhika loi Trophima.
\v 5 Igune akke-akke jeinei Troas sohorot amare barsei roiondoi.
\v 6 Hintu moli no gullie Pidie utchobo dinuno porendi, ami Philippi sohorottun jahajot gori jeiei. Pas dino porendi ami Troas sohorot lunginei thararloi egottor olong ar sidu ek sapta thelong.
\s Troasot Paular Seba Ham
\p
\v 7 Saptar polim dinnuot, sisjio-gune jokkene eksomare pidie hotta goribartei ejchion, ar Paula tar hellie jebarloittei jugol oie hinottei, the thararloi hoda hode-hode reid song bhag oie.
\v 8 Uguro tolat thara thubeionde siot onek lembo dhoreion.
\v 9 Ekkuo phogodi hanat bojinei Eutyka nange ek jon gabur manus ghum jeie. Paula hoda hode, the ghume-ghume tin tolattun porineigoi tare mora bade tulliondoi.
\v 10 Sebeden Paula tole lamineigoi tare sibi-sibi aza gorinei holo, “Mon jagulug no gorsio, haron tar ejo poran age.”
\v 11 Sebeden Paula aro ugure udineigoi pidie hotta gorinei helo. Ar the hoda hode-hode phor olo. Sebeden the gelogoi.
\v 12 Ar thara gabursiere nejeiondoi. The jeda oie hinottei tharar baari sahoj barilo.
\s Ephesi Borjonnunottun Paular Bidei
\p
\v 13 Sebeden ami akke-akke jahajchanot jeinei ar jahajot gori Assos adamanot gelong. Siottun Paulare tuli lobonggoi gori mone-mone thik gorsei. Haron the ugum dede jei the torbuo jebar thik gorsie.
\v 14 Ar Assos adamot ami tare lak peinei tuli loinei Mitylene sohorot gelong.
\v 15 Siottun ami jahajot gori gelong ar tar hellie ami Kios dippuo uju lungilongoi. Aro tar hellie ami Samos dippuot lungineioi, Trogullio adamot roiegoi. Sebeden tar hellie ami Miletus sohorot lungiegoi.
\v 16 Haron Asia dejot ami somoi nosto gori no pei para, Ephesi sohoran tek habi pelai jebartei Paula thik gorsie. Haron judi sombob ole, the Pentikost Dinnuot Jerusalem sohorot lungibarloittei hijie-hijchie bajeie.
\v 17 Miletus sohorottun Paula Ephesi sohorot manus dipadenei mondolir borjonnunore daga bajei dilo.
\v 18 Ar jokkene sigune lungilakki, the tharare holo, “Tumi hobor po mui Asia dejot ejchiongge polim dinnuottun duri mui tomar moiddie hi poribhese roiong.
\v 19 Beg niroittaniloi, sogo pani phelei phelei ar Judaiune more morei pheleibar seionde sienir darai porikkie moiddieo Probure mui sebona gorsiong.
\v 20 Tumi hobor po tomartei jieni labhoban sieni mui ekkanio no rageinei tomare janei duong. Ar mui ghore ghore berei-berei hulomela gori tomare sigeiong.
\v 21 Judaiunore ar Grik manuschunore shakki di di, Itchioro pokke mon phereibartei ar amar Probu Jisu Kristore bischias goribartei mui tharare janei duong.
\v 22 “Ar ikkie tumi sawh, Pobitro Aptai more Jerusalem sohorot ja bajei der. Sidu mor hi obo hobor no pang.
\v 23 Prottiek sohorot Pobitro Aptabuoi more uij dede doge mui bana ien hobor pangge jei jiel-hanagane ar hostogane more barsei age.
\v 24 Hintu sienie more larei no pare, ar mor jibonan mortei moillio bilio mui mone no gorong. Hintu bana mor dumuro-dumurigan hujhi gori thum gorana ar Probu Jisuttun mui peiongge haman purei dena. Mor haman olode Itchioro doyegano sombonde gom hoboranore shakki dena.
\v 25 Itchioro rejjiogano sombonde janei dibartei mui tomar begkuno idu jeiong. Ar ikkie sawh, mui hobor peiongge tumi mor muon aro no degibar.
\v 26 Senottei, mui edchie shakki duongotte jei mui begkunor ni-duji loganor bodobagittun sarchuong.
\v 27 Haron Itchioro beg hodagan tomare janei no die gori mui bagi no ragang.
\v 28 Senottei, tomar ugure ar beg dolluo ugureo uijkar oio. Pobitro Aptai tharar moiddie tomare sedon seresta gorie baneie. The tar nijor loloi hinniede Itchioro mondolibuore soreio.
\v 29 Haron ien mui hobor pang, mui janar porendi, era haande jharbuo hugur tomar moiddie sominei dolluo dongso goribakki.
\v 30 Ar tomar moiddiettunio udinei, sisjiogun tharar pokke pharok gori nejeibartei jore-ie hoda hobak.
\v 31 Senottei uijkar oio. Tin bojor song mui sogo pani phelei phelei reide-dine no thameie gori tomare jon bagene uij duongge sien monot tullio.
\v 32 “Senottei bheilog ikkie mui tomare Itchiorbuo sidu gojei duongor. Ar tar doye hodaganotio mui tomare gojei duongor. Siene tomare gorei tuli paribo, ar pobitro oionde sigunor begkunor moiddie tomare odhiharo sompotti dibo.
\v 33 Mui haror sona, rubuo bah habor lubbo no gorong.
\v 34 Tumi hobor po mor ei adtanie mor dorkari jinijchani hamei die ar mor loge elakke sigunor dorkari jinijchanio hamei die.
\v 35 Mui tomare sieni begkani degeiong. Tumio sedogkie gori ham gorsio. Bolneiegunore bol dibartei thajei ham gora pore. Probu Jisu hoiede hodagan monot tullio, ‘Pana darane denagan bes asirbad.’ ”
\v 36 Paula sieni hoi phureinei, tharar begkuno loge adu pari porinei bor magilak.
\v 37 Begkune gujhi-gujhi hani-hani Paulare aza gorinei sumilak.
\v 38 Haron the hoiede jei thara tar muon aro degidak noi ar. Sei hodagandoi tharar baari monot dug phudilo. Thara sebeden jahajchanot song tare barei dilakkoi.
\c 21
\s Jerusalemo Mokkie
\p
\v 1 Ar edogkie olo, ami tharattun pharok oinei jahajot udinei uju podedi jeinei, Kos dippuot lungiegoi. Tar hellie Rhodes dippuot gelong ar siottun Pathara sohorot gelong.
\v 2 Ar siot ekkan jahaj Phoenikia rejjiot jadte peinei, siot ami udinei ja dorilong.
\v 3 Jokkene Kupra dippuo dega gelo, ami dippuo dokkinendi jeinei Syria rejjiot gelong. Tyre sohorot ami lamilonggoi. ar siot jahajchanottun mal-mattani lameion.
\v 4 Ar sisjiogun suph peinei sidu ek sapta thelong. Aptar darai thara Paulare Jerusalem sohor song no jebartei holak.
\v 5 Ek sapta phureinei, ami nigilinei aro ja dorilong. Sisjiogune tharar mog-puogun somot begkune amare sohoro barendi song barei duondi. Sebeden sagoro parot ami begkune adu parinei bor magilong.
\v 6 Ar ami bidei lo-li gorinei, ami jahajchanot udilonggoi ar thara ghorot phiri gelak.
\v 7 Tyre sohorottun duri amar porbhajchan phureinei, ami Ptolemai sohorot lunginei, bheilogkunore salam janeilong ar ami tharar loge ek din thelong.
\v 8 Tar hellie, Paula somot ami jeinegoi ar Kaisarea sohorot lunginei prosarog Philibor ghorot somilonggoi ar tar loge thelong. The olode sat jonottun ek jon.
\v 9 Ei manuschuottun seirbuo sodi gabur jhi elak ar thara muni dogkie gori hoda hoion.
\v 10 Ami siot onek din thanar porendi, Agabas nange ek jon muni Judea dejottun lungilogi.
\v 11 The amar idu einei Paular homor pijonigan loinei tar nijor ad-thengani siendoi baninei holo, “Pobitro Aptai edogkie gori hor, ‘Ei homor pijonigano girojchuore Jerusalem sohorot Judai manuschune edogkie gori banibak ar tare Be-jadtuno adot gojei dibag.’ ”
\v 12 Ami sei hodagani suninei, ami ar sei jagano manuschune Paulare hujoli gorilong jene the Jerusalem sohorot no jai.
\v 13 Sebeden Paula uttor dilo, “Hittei hanor ar mor monan bhangi duor? Haron bana banan haanaganottei mui jugol oi no agong, hintu Probu Jisur nange Jerusalem sohorot mui mori jebartei jugol oi agong.”
\v 14 Senottei ami jokkene tare bujei no pari, ami ien hoinei olor olong, “Probur ischie doge ok.”
\v 15 Ar sei porendi, ami bhudi jugoleinei Jerusalem sohor song gelong.
\v 16 Kaisarea sohorottun hoiek jon sisjioio amar loge jeion. Thara amare Masonor ghorot nejeion ar ami siot rolonggoi. The olode Kupra dip hullie ar the olode polim sisjiottun ek jon.
\s Paula Jerusalemot
\p
\v 17 Ami Jerusalem sohorot lungineioi, bheilogkune amare hujhi gori gojhi loion.
\v 18 Tar hellie Paula ar ami oinniogun somot Jakobo sidu gelong. Ar siot beg borjonnun elak.
\v 19 Paula tharare salam goranar porendi, tar hamano darai Itchiore Be-jadtuno sidu gorsiede sieni ekkan-ekkan gori bhangi holo.
\v 20 Sien thara suninei Itchiorore baini gorilak. Ar sebeden thara tare holak, “Da, tui sa, hodok azar-azar Judai manjie bischias gorsion, ar thara begkune niomanottei utjogi.
\v 21 Hintu tharare tor sombonde janeidie oiede jei tui bilie Be-jadtuno moiddie agonde beg Judai manuschunore sigeioschie jei thara Mosir niomani no paleidak. Tui hoioschie bilie jei thara puogunore sundu-sam habi no didak, ar tharar dosturani no adeidak.
\v 22 Ami hi goribong sei? Tui ejchios bili sunilie, manjior jhagkuoi hamakkai thubeibo.
\v 23 Senottei, ami tore jien hoi sien gor. Amattun ser jone soittio gorsion.
\v 24 Sigun loinei tharar somot sudduo ogoi. Thara sul murei bartei tharar horojchun degoi. Sebeden begkune hobor pebakke jei tor sombonde hoionde hodagani soittio noi. Hintu tui Niomani paleile thara hobor pebakke jei tui Niomo doge agos.
\v 25 Hintu bischias gorsionde Be-jadtunottei, temmangot ami thik gorsei die hodagan tharare legkiei. Sieni olode thara moktire gojeie jinij no hedak, lo no hedak, gortona mojori dinei morei phellie poshu era no hedak ar shanda no gortak, ar sei bara oinnio ekkan no paleidak.”
\v 26 Tar hellie Paulai sei manuschun loinei tharar somot sudduo ologoi. Sebeden the mondirbuot jeinei sudduo oidie ses dinnuo janeilogoi, jene thara jon bagenettei pujo dipebak.
\s Paulare Dhorilak
\p
\v 27 Ar sat din pureibar oinei, Asia dejottun Judai manuschune Paulare mondirbuot deginei goda manjior jhagkuo jodeinei tare dhorilak.
\v 28 Sigune jogar pari-pari hodon, “Oh Israel jado manuschun, amare bol duo. Ei Manuschuoi amar manuschuno biruddie, niomo biruddie, ar ei jagano biruddie begkunore jagai jagai sigkie de. Ei bara, the Grik manuschun ei mondirbuo bidirie aninei ei pobitro jagan aw-pobitro gorilogi.”
\v 29 (Haron ei agendi, Ephesi hullie Trophimare Paular loge sohoranot degkuon. Thara mone gorsionde, the tare mondirbuo bidirie bhoreiegi.)
\v 30 Sebeden goda sohoran jagulug bodinei manuschun je jindi pai jadon. Thara Paulare dhorinei mondirbuottun nigilei anilak ar jogon-togon girier duorani nadilak.
\v 31 Tare morei pheleibar sadonde lokkene, Romor soinniogunor senapotibuoδ sidu hoboran lungiegoi. The suinniede goda Jerusalem sohoranot jagulug uttie.
\v 32 The jogon-togon hoiek jon ek shot jono ugure senapotiδ ar soinnio loinei tharar sidu daba-daba gelo. Judai manuschune Romor senapotibuoreδ ar soinniogunore deginei Paulare no maron ar.
\v 33 Sebeden Romor senapoti-buoiδ einei Paulare jobdo gorilogi, ar tare dien shingolloi banibartei ugum dilo. Sebeden the honna ar the hi gorsie pujor gorilo.
\v 34 Manjior jhagkuottun ek jone ekkan hon aro ek dagie ekkan hon. Jagulugot the soittio hodagan hobor no peinei, Paulare soinnio-gunor hembot bhoreibartei the ugum dilo.
\v 35 Paula hembor phoidiegunot lungineioi, manjior jhagkuoi tare rage edok gori girilakkoi jei, soinniogune tare alok gorinei ni peion.
\s Paula Manjior Jhagkuore Holo
\p
\v 36 Haron pune-pune jeion manjior jhagkuoi jogar pari-pari hodon, “Pelo! pelo!”
\v 37 Sebeden Paulare hembot bhoradegoi, the Roman senapotibuoreδ hujoli gorilo, “Mui torloi hoda hoi parim ni?” Romor senapotibuoi holo, “Tui Grik hoda janos ni?
\v 38 Tui sei Egypt dejiabuo ni na, je hoiekdino agendi ekkan andolon tulinei ser azar manus hun gorie moruobomit nejeie?”
\v 39 Hintu Paula holo, “Mui Tarsa sohoro hullie Judai manus. Mui Kilikia rejjior shadaron sohoro manus noi. Doye gorinei more manuschundoi hoda hobar de.”
\v 40 Sebeden jokkene Paulare onumoti die olo, the phoidiegunot thieinei manuschunore adedi ijirie dilo. Ar jokkene begkune juro olak, the tharare Hebru hodadi holo,
\c 22
\p
\v 1 “Bab-bheilog, ikkie mor rokkie hodagan suno.”
\v 2 Paula Hebru hodadi tharare hode suninei, thara sittun bes juro olak. Sebeden the aro holo,
\v 3 “Mui Judai manus, Kilikia rejjior Tarsa sohorot jormo. Hintu mui ei sohoranot Gamalielottun shigi-shigi dangor-digowl oiong. The more amar Purbo-puruschununor niomani shokto gori sigeie, ar edchie tomar begkuno dogkie Itchioro pokke muio utjogi elung.
\v 4 Ar Podtan \f + 22:4 Podtan: Apostolunor hamanir boibuot Kristien dhormogan ekkan pod bili mone goron.\f* adeiegunore morei pelana song uttiesar gorsiong. Milie-morod mui tharare bani aninei jielot gojei duonggi.
\v 5 Ei sombonde moharajguruthagurbuo ar beg borjono dolluo mor shakki agon. Tharattun mui bheilogkunottei sidi loinei, Damaska sohorot jeiong. Siot elakke sigunore sasti dibartei tharare Jerusalem sohorot bani anibartei mui jeiong.
\v 6 “Ar edogkie olo, mui jade ar perai dibursie somoiot Damaska sohoro hai lungineioi, jhimid gori ekkan birat phor mor seropala phudilogi.
\v 7 Sebeden mui madit borat gori porsiong ar ekkuoi roi more hode sunilung, ‘Saula, Saula hittei more uttiesar goror?’
\v 8 Sebeden mui uttor dilung, ‘Probu, tui honna?’Ar the more holo, ‘Mui olunge tui uttiesar gorotte sibie, Nazareth hullie Jisu.’
\v 9 Mor somarsiegune sei phoran deginei doreon, hintu more hoiede robuo thara no bujon.
\v 10 Sebeden mui holung’ ‘Mor hi gora poribo, Probu?’Ar Probuie more holo, ‘Udinei Damaska sohorot sommoi. Tui hi goribartei mui tore thik gorsiong sidu tore begkani hoidie obo.’
\v 11 Sei phorano tejchandoi mor sogkun morsion hinottei, mor somarsiegune more adot dhorinei Damaska sohorot bhoreilakkoi.
\v 12 “Anania nange siot ek jon manus thedo. Niomo onusare the Itchior bhokto ar siot thande beg Judai manuschune tare gom hon.
\v 13 The mor hai einei ar thieinei more hologi, ‘Bhai Saula, tor sogkun gom odog.’ Ar thik sokkene mui tare degilung.
\v 14 Sebeden the holo, ‘Amar Purbo-puruschununor Itchiorbuor ischiegan tui hobor pebartei, Dhormittobuo degibartei ar Tar muor robuo sunibartei the tore bei loie.
\v 15 Haron tui degkoschie ar suinnioschie sieni beg manuschunottei tui tar shakkidiebuo obe.
\v 16 Ar ikkie tui hi barsei agos? Uth, baptisma lo. Probur nangan daginei tor pabpani dhoi pelagoi.’
\v 17 “Ar edogkie olo, mui Jerusalem sohorot phiri einei ar mondirbuot mui bor magode be-us oinei porsiong.
\v 18 Ar Probuie more hode degkuong: ‘Jhadi gor ar Jerusalem sohorottun jhadi gori nigili jagoi. Haron thara mor sombonde tor shakkigan no manibak.’
\v 19 Sebeden mui holung, ‘Probu, prottiek synagog bagene thara hobor pan jei je tore bischias gore mui tharare jiel-hadang ar marong.
\v 20 Tor shakkidie Stephanare lo phele dedonde lokkeneio mui siot hai elung ar tare morei pelana muio raji oiong. Tare morei peladonde sigunor haborani mui subi elung.’
\v 21 “Sebeden the more holo, ‘Jagoi, haron mui tore iottun durot Be-jadtuno sidu dipadem.’ ”
\s Paula Romo Nagorig
\p
\v 22 Judai manuschune Paular hodagan sittur song sunilak. Sebeden thara jogar pari-pari hodon, “The baji thana lak noi, pelo! Pelo!”
\v 23 Thara joi jogar parte, tharar ursie haborani phadi pheleion ar dhullie mela dedon.
\v 24 Sebeden senapotibuoiδ Paulare hembo bidirie nejeibartei ugum dilo. Ar tar biruddie hittei joi jogar parton hobor pebartei mari mari pujor gora bajei dilo.
\v 25 Paulare soinniogune samara duriloi bannionde lokkene, siot thiei agede ek shot jon soinnio ugure senapotibuoreδ the holo, “Duj sara gori ek jon Rom nagorig marana ainot age parapang?”
\v 26 Ek shot jono ugure senapotibuoiδ sien suninei, the Romor senapotibuo sidu jeinei hologoi, “Tui hi goror seis hobotdar, haron ei manuschuo olode Rom nagorig.”
\v 27 Sebeden Romor senapotibuoiδ einei Paulattun pujor gorilogi, “More ho tui Rom nagorig ni na?” Paula uttor dilo, “Oi.”
\v 28 Rom senapotibuoiδ holo, “Ektal tengaδ dinei ei Rom nagorigkan mui hini loiong.” Hintu Paula holo, “Mui olungge jormo darai nagorig.”
\v 29 Sebeden Paulare mari-mari pujor goribar oionde sigune jogon-togon pit lamilak. Romor senapotibuoiδ ek jon Rom nagorig the bannie bili buji parinei theo dorelo.
\s Paula Senhedrinnuo Mujungot
\p
\v 30 Tar hellie Romor senapotibuoiδ Paulare nojor bondittun iri dilo. Ar Judai manuschune hittei tare duj badei dedon sien the hobor pebar sai hinottei, the Rajguruthagurunore ar beg Sanhedrinuore azil obarlittei ugum dilo. Sebeden the Paulare lamei nejeinei tharar mujungot thie bajei dilo. Ar Paula Senhedrinnuot ekrini seinei holo,
\c 23
\p
\v 1 “Bab-bheilog, Itchioro samne mui edchie song beg gom idie-ittaniloi agong.”
\v 2 Sebeden moharajguruthagur Ananiai Paular hai thiei agonde sigunore Paulare mu sei suoreibartei ugum dilo.
\v 3 Sebeden Paula tare holo, “Tui dhub hos-soreidie dogkiebuo, Itchiore tore suoreibo. Haron tui more niomo doge bijier goribartei boji agos. A hittei niomo biruddie gori tui more suoreibartei ugum dile?”
\v 4 Paular hai thiei agonde sigune tare holak, “Itchioro moharajguru-thagurbuore tui goborte oi ni?”
\v 5 Sebeden Paula holo, “Bheilog, the moharajguruthagur de mui hobor no pang. Haron Sastroie hoi, ‘Tor manuschunor sason-goriebuore no sorjeis.’ ”
\v 6 Siot ek dagi olakke Sadduki dolottun ar ek dagi olakke Pharisi dolottun bili Paula hobor peinei, the Senhedrinnuot birat ro gori holo, “Bab-bheilog, mui ek jon Pharisir puo Pharisi. Morattun jiei uduona ashagano sombonde more bijier gora awr.”
\v 7 Paula sei hodagan hoinei, Pharisigunor ar Saddukigunor moiddie birat torga-torgi bajilo. Ar siendoi manjior jhagkuo di bhag olo.
\v 8 Haron Saddukigune honde jiei uduonagan nei, sorgo-dud nei, aptaio nei. Hintu Pharisigune duogan age gori manon.
\v 9 Sebeden ekkan birat holorobo udilo. Pharisi dolottun dhormo niomo mastorune thajei torgo gorinei holak, “Ei manuschuor ami hitchu duj no pelong. Hintu aptai bah sorgo-dude judi tare hoi thele, Itchiorbuo biruddie judduo no goribong.”
\v 10 Bes torga-torgi awr hinottei, Paulare shinie-shini goron bili Romor senapotibuoiδ dorelo. Senottei, soinniogun jeinei tharar moiddiettun Paulare bolajure aninei tare hembot nejeibartei the ugum dilo.
\v 11 Hintu tar porendi reidtuot Probuie Paular hai thieinei hologi, “Sahoj gor, Jerusalem sohorot tui more shakki duoschie dogkie gori, Rom sohoroto tui more shakki die poribogoi.”
\s Paulare Morei Pheleibartei Hab dilak
\p
\v 12 Phor oinei, hoiek jon Judai manjie dol ekkuo goton gorinei thara nije-nije sobot heinei holakke je, Paulare morei no phelele bhat-pani hedong noi.
\v 13 Sei dolluot solis jonottun bes agon, jigune hu-ham goribartei goton gorsion.
\v 14 Sigune rajguruthaguruno sidu ar borjonnuno sidu einei holakki, “Ami nije-nije sobot heiei, Paulare morei no phellie bhat-pani hedong noi.
\v 15 Senottei tumi ikkine senhedrinnuo somot Romor senapotibuoreδ hujoli goro. Hellie the Paulare tomar idu ane para jei tumi aro tartun gome-dalei pujor goribade dogkie gori. Hintu the idu no lungiegi ami tare morei pheleibong.”
\v 16 Hintu Paular bon puttuoi sei hapdi thana hodagan suninei, the jeinei hembot somineigoi Paulare hologoi.
\v 17 Sebeden Paula ek jon ek shot soinnio ugure senapotiδ daginei holo, “Ei gabursiere Romor senapotibuor sidu neja. Haron tartun tare hoda hobar age.”
\v 18 Senottei the tare Romor senapotibuorδ sidu nejeinei hologoi, “Bhondi oi agede Paulai more tar sidu daginei ei gabursiere tor idu mui anibartei magkie. The tore huno ekkan hoda hobar age.”
\v 19 Sebeden Romor senapotibuoiδ gabursiere adot dhori ek huredi nejeinei juj gori pujor gorilogoi, “Tui more hi hode sas?”
\v 20 Ar the holo, “Paulattun aro gome-dalei pujor goribakke dogkiegori, hellie Paulare tui senhedrinnuo sidu nejas para magibartei Judai manuschune raji oion.
\v 21 Tui tharare no dis, haron solis jonottun bes manjie Paulare hapdi agon. Tare morei no phellie bhat-pani no hebak gori thara nije-nije sobot heion. Ikkie thara jugol oinei tore hujoli gorsionde sien barsei agon.”
\v 22 “Ei hodagani tui more hoioschi bili harore no hos,” sieni hoinei Romor senapotibuoiδ gabursiere jebartei dilo.
\s Paulare Kaisareat Salan Dilak
\p
\v 23 Sebeden the dijon ek shot soinnio ugure senapotiδ daginei holo, “Di shot soinnio jugol goro, hottur jon ghora pidit gori jeie, ar di shot jon jadhi-bola manus. Edchie reidot noitai Kaisarea sohorot jo.
\v 24 Sason-gorie Felixo sidu Paulare huno ekkan no oi para gori nejeibartei tharare ghora duo.”
\v 25 The edogkie gori ekkan sidi legilo:
\q
\v 26 Mui Klaudia Lysia, Moha manonio sason-gorie Felixore salam janeinei legongor.
\v 27 Judai manuschune ei manuschuore dhorsion ar morei pheleibar oion. Hintu soinnioloi mui lungineioi tare uddhar gorsiong. Mui hoi parilungge the olode Rom nagorig.
\v 28 Hittei tare duj badei dedon haronan mui hobor pebartei mui tare tharar Senhedrinnuot nejeiong.
\v 29 Mui hobor pelungge tare duj badei didonde olode tharar niomano prosonno sombonde. Hintu tare morei pheleibar bah bani tobar huno duj no pang.
\v 30 Judai manuschune ei manuschuore hapdi agon bili more hoinei, mui tare tor idu jogon-togon padei dilung. Tare duj bade dedonde sigunoreo tar biruddie tor idu abitti diberlittei mui tharare ugum duong. Bejar no os.
\p
\v 31 Sebeden soinniogune tharare ugum die oiede doge, Paulare nejeion ar reide-reide tare Antipater sohorot annion.
\v 32 Tar hellie, Paular loge jebar ghora pidit gori jeiegune gelakkoi, ar soinniogune hembot phiri elak.
\v 33 Thara Kaisarea sohorot lungineioi, thara sason-goriebuore sidigan duondoi ar Paulareio tar adot gojei dilakkoi.
\v 34 Sason-goriebuoi sidigan madanar porendi the hon rejjiottun ejchie pujor gorilo. The Kilikia rejjiottun bili hobor peinei,
\v 35 Sebeden the holo, “Tore duj badei duonde sigun lungiliegi mui tor bijieran gori dim.” Sebeden Paulore Herode praetoriumotδ subidar dinei rageibartei the ugum dilo.
\c 24
\s Felixo Idu Paular Bijier
\p
\v 1 Pas dino porendi, moha-rajguruthagur Anania Kaisarea sohorot gelo. Tar loge hoiek jon borjon ar Tertulus nange ekkuo okil nejeie. The Paular biruddie sason-goriebuor sidu abitti gorilogoi.
\v 2 Paulare azil goranar porendi, Tertuluse tare duj badei die arambo gorinei holo, “Tor sasonor darai ami hup shantie agi. Tui lamba gori seinei tui ei jadtuot unjol ani duos.
\v 3 Moha manonio Felix, jagai jagai ar je huno pode ami onsur baari hujhi gori mani.
\v 4 Hintu tor alsi gorsie no oi para, doye gori ekka sunibartei mui tore hujoli gorongor.
\v 5 Haron ei manuschuo jagulug tuli die bili ami peiei. Goda songsaranot Judai manjior moiddie andolon tulo bajei de. Nazareth manjior dolot the olode ek lombor murubbi.
\v 6 Mondirbuo pursondo the aw-pobitro goribar sesta gorsie. Ami tare dhorsiei ar amar niomo onusare ami tare bijier goribar seiei.
\v 7 Hintu Rom senapotibuoδ Lysia einei bol-bola gori the amar adottun nejeiegi.
\v 8 Tare duj badei diegunore tor idu ebartei the ugum die. Tui nije tare porikkie gorilie, ami tare duj bade di die sieni begkani hobor pebe.”
\v 9 Judai manuschuneo sieni begkani oi bili hoinei raji oion.
\v 10 Sebeden sason-goriebuoi Paulare hobartei shirie tighut-tighut gorsie hinottei, Paula holo, “Ei jadtuo ugure tui onek bojor song bijier gori ejor bili mui hobor pang hinottei, hujhi gori mortei mui uttor duongor.
\v 11 Baro dinio no oi mui Jerusalem sohorot jeinei Itchior tobona gorsionggoi sien tui hamakkai hobor pebe.
\v 12 Mondirbuot mui harorloi huobula gorte beg manuschunore synagogot ok sohoranot ok jagulug bajei dede thara more no pan.
\v 13 Ikkie thara more duj badei didonde sieni tore proman di no paribak.
\v 14 Hintu mui sien tor idu haam haang. mui olongge ek jon Podtan \f + 24: 14 Podtan: Apostolunor hamanir boibuot Kristien dhormogan ekkan pod bili mone goron.\f* adeie ar sien thara ekkuo dol hon. Amar Purbo-puruschununor Itchiorbuo mui sengori tobona gorong. Niomo boibuot ar muniguno boibuot hoidie sieni begkani mui bischias gorong.
\v 15 Itchioro iot mor asha age sien thara nijeio asha goron. mui bischias gorong jei mora manuschun, dharmig ar aw-dharmig duo-dagire Itchiore morattun jiei tulibo.
\v 16 Sien uddischuo gori, Itchioro pokke ar manjior pokke poriskar idie-it pebartei mui onsur sesta gorong.
\v 17 “Onek bojor porendi ikkie mui mor nijor jadtuore dan ar utchorbo dibartei ejchiong.
\v 18 Sigunor moiddie Asia dejottun hoiek jon Judai manus einei mondirbuot more sudduo-sanggo ode degkuondi. Mor loge manjior jhag no elo ar mui huno jagulug no tulong.
\v 19 Mor biruddie judi tharar hitchu thai, thara tor mujungot einei more duj badei dedokki.
\v 20 Anole, mui Senhedrinnuo mujungot thiei agongge lokkene mor iot judi thara be-dhormi ham degei thele, iot agonde sigune nije hodok sale.
\v 21 Bana ei jinijchan oi pare. Mui tharar mujungot thieinei jogar pari pari hoiong, ‘Morattun jiei uduonar sombonde more edchie tomar mujungot bijier gora awr.’ ”
\v 22 Felixe sei hodagani suninei bijieran din phelei dilo. Podtano sombonde the gome-dalei hobor peinei holo, “Romor senapotibuoδ Lysia ele, mui tomar bijieran goridim.”
\v 23 Paulare subidar dinei rageibartei ar tare ekka shadin dibartei ek shot jon soinnio ugure senapotibuoreδ the ugum dilo. Paular somarsiegune tar idu ejana ar tare jotton gorana sieni mana no goribartei the tare holo.
\v 24 Hoiek din porendi, Felixe tar mogkuo Drusilla somot elo. Tar mogkuo olode Judai jad. The Paulare daga bajei dinei Kristore bischias gorsiede sombonde tartun sunilo.
\v 25 Paula tare dharmigo sombonde, nijor domono sombonde ar ebode bijierano sombonde huobula gorte, Felixe dore holo, “Ikkiettei jagoi ar gom somoi phele mui tore daga bajei dim.”
\v 26 Sei bidirendi, the Paulare iride para, Paulattun tengaδ pebar ashaio gorsie. Senottei the Paulare tugut-tugut daga bajei dinei tarloi hoda hoi.
\v 27 Hintu di bojor porendi, Felixe bodoli oinei Porcia Festase elo. Ar Felixe Judai manuschunore mon paleidibar seie hinottei, the Paulare jielot bani phelei gelo.
\c 25
\s Festasor Mujungot Paular Bijier
\p
\v 1 Rejjioganot Festase lunginei, tin din porendi Kaisarea sohorottun the Jerusalem sohorot gelo.
\v 2 Sebeden rajguruthagurune ar Judai manus-chunor murubbigune tare Paular biruddie janeilak ar abitti gorilak.
\v 3 Paular biruddie tharare mon paleidibartei thara Festasore hujoli gorilak jene the Paulare Jerusalem sohorot azil obartei daga bajei de. Ar podot hab di theinei Paula ette morei pheleibartei.
\v 4 Hintu Festase uttor dilo jei Paulare Kaisarea sohorot raga obo ar the nijeio sidu jhadi gori jebo.
\v 5 The holo, “Senottei, murubbigune sidu thara mor loge jeiparibak. Sei manuschuor judi duj thai thara tare duj badeidi paribakkoi.”
\v 6 Tharar loge Festase dos din thanar porendi, the Kaisarea sohorot gelo. Tar hellie the bijier gorede jaganot bojinei, Paulare anibartei ugum dilo.
\v 7 Ar Paula lunginei, Jerusalem sohorottun jeionde Judai manuschune tar seropala thiei udilak. Thara Paulare shanggadik duj badei dilak jieni thara proman di no paron.
\v 8 Sebeden Paula tare the rokkie goribartei holo, “Judai manuschunor Niomano biruddie ok mondirbuo biruddie ok Moharaj Kaisara biruddie ok mui hitchu duj no gorong.”
\v 9 Hintu Festase Judai manuschunore mon paleidibar sai hinottei the Paulare uttor dinei holo, “Tui Jerusalem sohorot jeinei sidu mor mujungot ei hodaganir bijier obartei tortun mone hoi ni?”
\v 10 Senottei Paula holo, “Kaisara bijier gorede jaganot mui thieiongi, ar iot more bijier gorana osit. Tui gome-dalei hobor pas mui Judai manuschuno sidu hitchu duj no gorong.
\v 11 Haron mui judi duj gorie ong, bah moranar sasti pebar lak gori thele, mori jana mor huno abitti nei. Hintu judi ei manuschune more duj badei didonde sieni ekkanio soittio no ole, more huno jone tharar adot gojei di no paribak. Mui Kaisara sidu abitti gortung sang.”
\v 12 Sebeden Festase murubbi-gundoi huobula gorinei the holo, “Kaisara sidu tui abitti gorilie, Kaisara sidu jeis.”
\s Raja Agripaloi Festase Huobula
\p
\v 13 Hoiekdin porendi, raja Agripa ar Bernise somot Festasore salam janeibartei Kaisarea sohorot lungilogi.
\v 14 Sidu thara onek din thelak hinottei, Festase Paular hodagan rajabuore holo, “Ek jon manus Felixe bondi gori phelei jei.
\v 15 Mui Jerusalem sohorot elungge lokkene moha rajguruthagurune ar Judai manuschunor borjonnune tar sombonde more janeiondi, ar tar biruddie bijier gori dibartei hujoli gorsiondi.
\v 16 Mui tharare uttor dinei hoiong, ‘Dujibuoi tare duj badeidiegundoi mujungo-mujungi oinei tar dujchanottun tare the bajeibartei sujuk no die gori morei pelana Rom nagorigor dostur noi.’
\v 17 Senottei, thara eksomare mor idu einei bijieran diri phelei no die gori tar hellie mui bijiero jaganot bojinei manuschuore anibartei mui ugum duong.
\v 18 Tare duj badeidiegune hobartei thiei udinei, mui asha gorsiongge doge thara tare huno ekkan duj badei di no paron.
\v 19 Hintu tharar nijor dhormo sombonde tar biruddie hobar elo ar sien olode Jisur nange ek jon elo, jibe morsie ar Paulai the jeda oie bili hoi.
\v 20 Mui sienir sombonde hobor no pang hinottei, sienor sombonde bijier gora oi para the Jerusalem Sohorot jebar mone hoi ni no hoi mui pujor gorsiong.
\v 21 Hintu Paula jokkene bijieran moharaja Augustor sidu abitti seie, mui tare Kaisara sidu padei duong song tare rageibartei mui ugum duong.”
\v 22 Sebeden Agripa Festasore holo, “Mui nijeio tar bijieran sunibar mone hoi.” Ar Festase holo, “Hellie tui tar bijieran sunis.”
\s Agripa Mujungot Paula
\p
\v 23 Senottei tar hellie Agripaloi Bernise lunginei, senapotigunδ somot ar sohoranor ajol ajol manuschun somot bor gudhibuot jakjomog gori somilogoi. Ar Festasor ugumo onusare Paulare siot bhoreilakki.
\v 24 Sebeden Festase holo, “Raja Agripa ar amar loge agode beg manuschun, ei manuschuo sawh! Tar sombonde goda Judai manuschunor jhagkuoi mor idu abitti gorsion. Jerusalem sohorot ar iduio jogar pari-pari hoion the baji thebar lak noi!
\v 25 Hintu tar morana dondo obar lak bili the hitchu duj no gore bili mui hobor peinei, ar the nijeio moharaja Augusto sidu abitti seie hinottei, tare padei dibartei mui thik gorsiong.
\v 26 Tar sombonde moharajare jodepode gori mor legibar hitchu nei. Senottei mui tomar begkunor mujungot, bes gori raja Agripa mujungot tare nigilei anilung. Ami tare porikkie goranar porendi tar sombonde hiju legibar thai para.
\v 27 Haron mui mone gorongge duj badei no die gori ek jon bondi gori padei dena jukti noi.”
\c 26
\p
\v 1 Sebeden Agripa Paulare holo, “Tor nijottei hobar tore onumoti die olo.” Sebeden Paula ad biji biji tar nijor pokke holo,
\v 2 “Raja Agripa, mor pokke hobartei edchie mui tor mujungot thiei peinei mui baari bhaiggottie bili more mui mone gorongor. Judai manuschune more duj badei duonde sieni begkanir sombonde mor pokke hong.
\v 3 Bischas gori tui Judai manuschunor beg dosturanir ar jagulugkanir sombonde podu hinottei, mor hodagani mon di suni thebartei mui tore hujoli gorongor.
\v 4 “Agottun duri mui mor nijor jado sere Jerusalem sohorot roiong. Mui haroschie oiongge siottun duri mui hingori roiong beg Judai manuschune hobor pan.
\v 5 Thara agottun duri hobor pan. Tharattun judi mone hoi amar dhormot shokto dolor mui ek jon Pharisi bili mor sombonde shakki di paron.
\v 6 Itchiorbuoi amar Purbo-puruschununore dede ashagano soittiogan mui bischias gorong hinottei ikkie mui bijierot thiei pelunggi.
\v 7 Sei soittiogan amar baro gojai pebar ashai, ega mone thara reide-dine Itchior tobona goron. Oh raja Agripa, sei ashagano sombonde Judai manuschune more duj badei duon.
\v 8 Itchiore mora jiei tuli bili hittei tui bischias no goror?
\s Paula Tar Nuo Jormo Hoda Hor
\p
\v 9 “Nazareth hullie Jisu nangano biruddie mor onekkan gora poribo gori mui nijeio jodepode bhabi seiong.
\v 10 Ar sedogkie Jerusalem sohorot mui gorsiong. Moharajguruthagurunottun odhihar peinei, onek sadhu manus mui jiel-hanat bhoreionggoi, ar sigunore morei peladonde lokkene mui sigunor biruddie vot duong.
\v 11 Prottiek synagog bagene mui tharare nitto sasti duong, ar tharare mui sorja bajeiduong. Tharar biruddie mui shanggadik rak oinei, bi-deji sohorot pursondo mui tharare uttiesar gorsionggoi.
\v 12 “Sieni gorte mui Damaska sohorot rajguruthagurunottun odhihar ar dipadeie uguman somot jade,
\v 13 Oh moharaja, dibursie agajottun ekkan phor belanottun bes photpottie gori mor ar mor loge jadonde siguno seropalaio phuttiegidie mui degkuong.
\v 14 Ar ami jokkene begkune madit porilong, ekkuo sobdoi Hebru hodadi more hode sunilung, ‘Saula, Saula, tui hittei more uttiesar goror? Suschieng jadhibuot ladi marana tortei aghattie age.’
\v 15 Sebeden mui holung, ‘Probu, tui honna?’ Ar the holo, ‘Mui Jisu, tui uttiesar gorotte sibie.
\v 16 Hintu udinei thie. Haron ienottei mui tor idu dega dilunggi: Tore sagorsie banebartei ar tui degilede ieni ar mui tore degeibar agede sienir shakkidie banebartei.
\v 17 Tor nijor manuschunottun ar ikkie tore padei dimbie Be-jadtunottun mui tore rokkie gorim.
\v 18 Tharar sogkun huli dibartei, andharottun phorot tharare phirei anibartei ar Soitano adottun Itchiorbuo sidu anibartei mui tore dipadangor, jene thara pabor hemagan pan para ar mor iot bischiaso darai pobitro oionde sigunor somare odhiharo sompotti pan para.’
\v 19 “Oh raja Agripa, senottei sorgottun ejchiede ajhijiegano biruddie mui aw-mannio no gorong.
\v 20 Akke mui Damaska sohorot agonde Judai manus-chunor sidu prosar gorsiong. Tar porendi Jerusalem sohorot elakke Judai manuschunor sidu ar goda Judea rejjiot elakke Judai manuschunor sidu mui prosar gorsiong. Mui Be-jadtuno siduio prosar gorsiong. Jene thara mon phireinei Itchiorbuo sidu phiron, ar mon phireion bili ham goron.
\v 21 Sienittei Judai manuschune mondirbuot more dhorsion ar morei pheleibartei seion.
\v 22 Sengori Itchiorbuottun sahajjio peinei, ejchiesong mui udinei sigon-dangor begkunor sidu shakki duongor. Ebode sienir sombonde munigune hoi jeionde ar Mosi hoi jeiede sieni bade mui hitchu no hong.
\v 23 Kristo hosto bhug goribogi, morattun jiei ude the polimmuo obo, ar Judai manuschuno sidu ar Be-jadtuno sidu porano sombonde prosar goribogi.”
\v 24 Engori Paula tare the bajeibar hoda horte seiet, Festase birat ro gori holo, “Paula, tor mada horab oie! Tui bes gori lega shiginei pagol oios!”
\v 25 Hintu Paulai holo, “Oh moha manonio Festas, mui pagol noi hintu mui soittio hodagan ar haronan hongorte.
\v 26 Mui mone gorong rajabuoi ieni begkani hobor pai, haron ieni hona bidirie gora no oi ar mui tare hulomela gori hoi parong.
\v 27 Raja Agripa munigunor hodagani tui bischias goros ni? mui mone gorong tui bischias goros.”
\v 28 Sebeden raja Agripai Paulare holo, “Tui more ekkattiei kristien banas.”
\v 29 Ar Paulai holo, “Itchiorbuo sidu mui ien bor magong jei awlpo somoie ok bah bes somoie ok edchie tui ar je je mor hoda suner mor sigolan bade begkune oda.”
\v 30 Paula ei hodagani hoieio rajabuoloi ar sason-goriebuoi thiei uttuon. Berniseo thiei uttie, ar siot tharar loge boi elakke siguneo thiei uttuon.
\v 31 Thara sei gudhibuottun jeineigoi, thara-thara huobula gorton, “Ei manuschuoi moribar bah banan hebar moto ham no gore.”
\v 32 Agripa Festasore holo, “The judi Kaisara sidu abitti no gorto ami tare iri di parilongun.”
\c 27
\s Paula Jahajot Cori Rom Jeie
\p
\v 1 Ami Italy dejot jahajot gori janagan thik goranar porendi, Augustan Regimentorδ Julia nange ek jon ek shot jon soinnio ugure senapotiδ elode sibiere Paula ar hoiek jon oinnio jiel porsie loge gojei duon.
\v 2 Sebeden Adramyttium sohorottun ejchie jahajchanot udilong. Sien Asia dejor sagoro phare phare jaganit jebar oie. Thessalonika sohorottun Makidonia hullie Aristarka amar loge jeie. Sebeden ami jahajchanot gori gelonggoi.
\v 3 Tar hellie ami Sidon sohorot lamilonggoi. Julia Paulare doye gorsie. Paula tar song somarsieguno sidu jeinei tar poran jurebartei the Paulare iri die.
\v 4 Siottun ami aro jahajchanot gori gelonggoi. Boieran ami jeirtei mokkiettun bar hinottei, Kupra dippuor andole andole gelong.
\v 5 Sebeden Kilikia ar Pamphylia rejjioganir sagoro paro hai sagoran phuri jei Lycia zelar Myra sohorot lungilonggoi.
\v 6 Siot ek shot jon soinnio ugure senapotibuoiδ Alexandria sohoro jahaj Italy dejot jebar sien peinei, the amare jahajchanot tuli dilo.
\v 7 Ami onek din lare-lare gori janar porendi, bole-bole Knidu sohoro paro uju lungilonggoi. Boierano sujuk nei gori ami ar jei no parilong. Sebeden ami Kret dippuor andole andole Salmon jagano uju lungilonggoi.
\v 8 Bole-bole sien pak hei janar porendi, Dol Ghad honde jaganot lungilonggoi. Sien olode Lasa sohorano hai.
\v 9 Onek somoi pelanar porendi, amar janagan birat aghattie oie. Senottei Paula tharare uij dilo, haron Ubos thanar \f + 27: 9 Ubos thanar: Sien pab hemar din (Hebru hodadi Yom kipper) Septembor bah Octobor mash jokkene jarhalo boier somoi, Jahajchoi jade baari aghattie.\f* somoien honatto bidi jeiegoi.
\v 10 The tharare holo, “Oh bheilog, mui mone gorong ei jadtragan thum obode birat bipod somot ar onek hoti somot. Bana mal mattani ar jahajchan noi hintu amar jibonanio arebong.”
\v 11 Hintu jahajchano sarangguoi ar jahajchano girojchuoi Paulai hoiede sienittun bes gori ek shot jon soinnio ugure senapotibuoreδ bujeion.
\v 12 Jahajor ghadtan jarhalluo hadeibar upojukto noi hinottei, begbhage jebarloittei thik gorsion. Phoenikia sohoranot lunginei sidu jarhalluo hadeibarlottei asha gora oie. Sien olode Kret dippuot, dokkin pojim ar uttor pojim mokkie.
\s Sagorot Tubol Lagot Pelak
\p
\v 13 Dokkino boieran aste-aste jokkene bar, thara mone gorilakke jebar ari udilo. Sebeden tharar luo alan tulinei, Kret dippuor phare phare ja dorilak.
\v 14 Hintu hanekkon porendi, Euroklydon honde ekkan bor boier belo.
\v 15 Sebeden jahajchan bor boieranot porilo, ar jahajchan boierano mokkie jei no parinei boierane nejar.
\v 16 Klauda honde dippuor andole-andole, bole-bole sigon nawgan nigilei parsion.
\v 17 Sien panit lamei parinei, jahajchano tole hajhiloi banilak. Syrti Sorbuot adikkie uduondoi bili dore, pangeien tole phelei dinei di ja bajei duon.
\v 18 Tubolot bes gori dug peiei hinottei tar hellie pojabiriegani panit phelei duon.
\v 19 Tin dino dijiet jahajchanor aittierani amar nijor adtoi panit phelei dilong.
\v 20 Onek dinsong belo mu ar thara mu no degi ar tubolan onsur uder. Sejot, ami bajibar asha areiei.
\v 21 Onek din ubos thanar porendi, Paule tharar moiddie thieinei holo, “Bheilog, mor hoda suno. Kret dippuottun ami no edong edokkani hoti ar edokkani nosto no olun.
\v 22 Hintu mui tomare buk bani duongor, no doreo! Haron huno jon no moribong, bana jahajchan nosto obode.
\v 23 Haron gelle reidot, mui sebona gorongge ar mor Itchiorbuottun ekkuo sorgo-dud mor hai thieinei hoiegi.
\v 24 ‘Paula, no dores! Tui Kaisaror mujungot thiei pebegoi, ar sa, tor loge jahajchanot gori jadonde sigun begkun Itchiore tore hujhie die.’
\v 25 Senottei bheilog, no doreo. Haron mui Itchior bischias gorong ar more hoiede doge obo.
\v 26 Hintu amar je huno ekkuo dibuot uduo poribogoi.”
\s Jahajchan Dubilo
\p
\v 27 Soiddio dino reidtuot, Adriatik sagorot tubole ejosong endi-undi amare nejar. Perai reid song bhagot jahajchanor manuschune mone gorilakke thara hulo hai etton.
\v 28 Thara sobdo bajeinei pelakke panigan huri biong \f + 27:28 Biong: Ek biong olode perai shoi foot lamba.\f* gobhin. Aro hottur jeinei abar sobdo bajeinei pelakke panigan pondoro biong gobhin.
\v 29 Sebeden adikkie silo ugure uduondoi bili dore, jahajchano pajhattun seiran luo al phelei duon, ar phor obartei bor magi magi thelak.
\v 30 Jahajchano ugurettun luo alani phelei dedonde dogkie gori jokkene sigon nawgan panit lamadon, jahajchanor manuschune jahajchanottun dhei jebarloittei sadon.
\v 31 Paula ek shot jon soinnio ugure senapotibuoreδ ar soinniogunore holo, “Ei manuschun jahajchanot no thele, tumi baji parta noi.”
\v 32 Sebeden soinniogune sigon nawgano hajhigani habi dinei phelei dilak.
\v 33 Phor awtte lokke, Paula begkunore bhat hebartei hujoli gorinei holo, “Edchie soiddio din olo tumi bhat-pani no heie gori eksottie barsei ago.
\v 34 Senottei, bhat hebartei mui tomare hujoli gorongor. Haron bhattun olakke tumi bajibartei, hittei hodosele tomar madattun ekkan sulo porto noi.”
\v 35 The sei hodagani honar porendi, pidie adot loinei begkunor mujungot Itchiorore hujhi hoda honar porendi hotta gori-gori ha dorilo.
\v 36 Siendoi begkunor sahoj barilo ar begkune bhat helak.
\v 37 Ami begkune di sho shiehottur jon jahajchanot elong.
\v 38 Sebeden thara ped boron heinei, thara jahajchan padol goribartei ghomun panit phelei dilak.
\v 39 Phor oinei thara jagagan no sinilak. Hintu thara ekkan ghona ar ekkuo sor degkuon jiot parilie jahajchan bhirebartei thik gorsion.
\v 40 Sebeden thara luo alani sagorot phelei dilak. Sieni gorte pangeigano hajhigani areion. Boierot porda haboran tangi dinei bhirebartei selak.
\v 41 Hintu dien ghulot porinei jahajchan muro ugure udilogoi. Agagan shokto gori bajhi theinei no sattiei ai. Hintu pajhagan pani tubolo bari hei bhangi jeie.
\v 42 Jiel porsiegune shajuri jeinei dhei jan bili, soinniogune tharare morei pheleibartei thik gorsion.
\v 43 Hintu ek shot jon soinnio ugure senapotibuoiδ Paulare bajeibartei sigune tharare morei pheleibartei mana gorsie. Ar je shajuri pare jham mari jeinei akke murot udibarloitei the ugum dilo.
\v 44 Sebeden hodogkune nawt gori uttuondoi, ar hodogkune jahajchanor bhanga hottat gori uttuondoi. Sedogkie gori begkune gome-dalei muro ugure uttuondoi.
\c 28
\s Malta Dippuot
\p
\v 1 Muro ugure udinei oi hobor pelakke sei dippuo Malta hon.
\v 2 Sei dippuor manuschune egahora lobiot gorsion. Amattei agun jalei dinei amare dakkuon, haron jhor der ar thanda.
\v 3 Ar Paula ek thara darbuo aninei agunanot dinei, gorom peinei ekkuo jamuro sab nigili einei Paular adtanot huttiegi.
\v 4 Sebeden dippuor manuschune sabpuo tar adtanot dulo-dulo gori deginei, thara-thara huobula gorton, “Ei manuschuo hamakkai hun gorie obo. Judio sagoranottun uddhar oi eleio, Soittiogane \f + 28: 4 Soittiogane: Ien olode milie debedar nang. Thara bischias goronde je the soittiogandoi hena uguruoi.\f* tare bajibar no der.”
\v 5 Hintu the jhagereinei sabpuore agunanot phelei die ar tar hitchu bis no bai.
\v 6 Thara mone gorsionde the phulibo bah borat gori porinei moribo. Hintu thara bhalukkon tare sei theinei ar tar hitchu hoti no oidie deginei, tharar monani phireinei hoionde je the ekkuo Itchior.
\v 7 Sei lokkene dippuot, Publia nange ek jon murubbir sei bamot jaga elo. The amare tar ghorot daginei tin din rageie.
\v 8 Ar edogkie olo, Publiar babpuo jhor ar shang oinei pori elo. Paule tar sidu jeinei tare adtuli dinei bor magi dinei gom gorilo.
\v 9 Sien onar porendi, dippuor oinnio aw-sugkiegune elak ar Paule tharare gom gori dilo.
\v 10 Thara amare onek hittendi lobiot gorsion. Ami jadegoi, amar hi hi lage thara amare duon.
\s Paula Romot Lungilogoi
\p
\v 11 Tin mas porendi, ami Alexandriar jahajot gori gelong. Sienot Jama Bheior mokti \f + 28:11 Jama Bheior mokti: Grikkune honde “Dioskuroi” sienor ortagan olode Zeusor jama puo. Tharar nangani olode Kastor ar Pullux. Thara bischias goronde thara olakke jahajor manuschunore rokkie gorie.\f* ageie elo. Siene jarhalluo dippuot hadeie.
\v 12 Syraku sohorot ami laminei siot tin din roiei.
\v 13 Siottun guri jeinei Rhegium sohorot lungiegoi. Ar ek din porendi, dokkino boieran beinei tar hellie Putheoli sohorot elong.
\v 14 Siot hoiek jon bheilog lagot peinei thara amare boleinei tharar loge ek sapta thelong. Ar sengori ami Rom sohoro mokkie gelong.
\v 15 Rom sohorottun bheilogkune amar ejanar sombonde suninei, thara amarloi lak pa-pi obartei, Appii Bazar ar Tin Hotel song ejchuon. Paula tharare deginei, the Itchiorore donniobad dilo ar sahoj elo.
\v 16 Ami Rom sohorot lungineioi, ek shot jon soinnio ugure senapotibuoiδ jiel hadiegun hembot ajol netabuore gojei diegoi. Hintu Paula gai-gai ek jon subidarloi thebartei the onumoti dilo.
\s Paular Prosar
\p
\v 17 Tin din porendi Paula Judai murubbigunore eksomare dagilo. Thara eksomare thubeinei, Paula tharare holo, “Bab-bheilog, judio amar manuschunor biruddie bah amar Purbo-puruschununor dosturani biruddie mui hitchu gori no theleio, tobuio more Jerusalem sohorottun Romor manuschunor adot bondhi gori gojei duon.
\v 18 Romor manuschune more porikkie goranar porendi, more morei phelebar moto duj no pan hinottei thara iri dibar seion.
\v 19 Hintu Judai manuschune abitti gorinei, Kaisara idu mor abitti gora porsie. Mor jadtuor biruddie mor hitchu duj dibar nei.
\v 20 Ei haronanottei mui tomare dega goribartei ar hobartei dagilung. Haron Israelor ashaganottei mui ei shingollandoi banan hei agong.”
\v 21 Sebeden thara tare holak, “Tor sombonde Judea dejottun ami huno sidi no pei ar huno bheie einei tore bojong no hondi.
\v 22 Hintu tui hi mone goros ami sien tortun sunibar sei. Haron ami hobor peiei jagai-jagai ei dolluor biruddie hon.”
\v 23 Paulattei thara ekkuo din thik gorinei, onek manus the thaidie siot jeion. Tharare the beinniettun duri bellie song Itchioro rejjiogano sombonde gome-dalei bhangi dinei ar shakki die. Mosir Niomo boibuottun ar munigunor boibuottun Jisur sombonde proman die.
\v 24 Paula hoiede hodaganiloi hoiek jone buj peion bischias gorsion ar hoiek jone bischias no goron.
\v 25 Sebeden thara-thara mana mani no olo. Sejot Paula ei hodagan honar porendi thara gelakkoi, “Muni Isaiar darai Pobitro Aptai thik gori amar Purbo-puruschununore hoie.
\q
\v 26 ‘Ei manuschuno sidu jeinei hogoi, “Sunde suniba, hintu no bujiba. Ar degode degiba, hintu no bujiba.
\v 27 Haron ei manuschunor akkolani han oie. Tharar hanedi harai no sunon ar tharar sogkun hattuon. Anole, thara sogedi degibak ar hanedi sunibak. Ar tharar monaniloi bujinei phiribak ar adikkie mui tharare gom gori di dim.” ’
\p
\v 28 “Senottei, mui tomare janei duongor, Itchiore tar muktigan Be-jadtuno sidu padei die ar thara sien sunibak.”
\v 29 Paula sei hodagani honar porendi Judai manuschune gelakkoi. Thara-thara shanggadik huobula gorilakkoi.
\v 30 Ar Paula puro di bojor tar nijor bhara gorsie ghoranot thelo, ar je tar idu eje the tharare daginei bhorai.
\v 31 Bug-doro gori the Itchioro rejjiogano sombonde prosar gorsie ar Probu Jisur sombonde sigkie die. Huno jone tare badha no duon.
